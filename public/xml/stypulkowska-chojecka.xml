<?xml version='1.0'?>
<article>
    <section>
        <time>0</time><span style="font-weight: bold;"> Archiwum Historii Mówionej. Rozmowa nagrana w Warszawie w dniach 19 i 20 września 2007 roku z panią Marią Stypułkowską-Chojecką „Kamą”. Rozmowę przeprowadził Przemysław Sieradzan.</span>
    </section>
    <section>
        <time>16</time><span style="font-weight: bold;">Przemysław Sieradzan: Proszę opowiedzieć swoją historię. </span> Maria Stypułkowska-Chojecka: Urodziłam się 24 września 1926 roku w Warszawie, dokładnie pod tym adresem, pod którym mieszkałam aż do wybuchu powstania. Dlaczego? Dlatego, że dawno temu, bo teraz możemy powiedzieć dawno temu, tak bywało, że kobiety rodziły w domu. Do szpitala chodziły wtedy, kiedy było niebezpieczeństwo zdrowia samej rodzącej lub dziecka. Zatem w tym mieszkaniu, w którym się urodziłam mieszkałam do osiemnastego roku życia. Moja mama Irena, z domu Obrzydowska, nie pracowała, zajmowała się córką. Ukończyła gimnazjum, ale była w domu.
    </section>
    <section>
        <time>65</time>Tata wykonywał różne zawody. Tak się zdarzało, że w tym czasie kiedy był dorosły, on urodził się w 1900 roku, były i wojny, w których jako małe dziecko brał jakiś tam udział, jako chłopak, potem po wojnie starał się uczyć. Niestety nie mógł skończyć szkoły jakiejś takiej poważniejszej, szkoły zawodowej, przyuczenie do zawodu. W każdym razie, pracował i zarabiał na rodzinę. Znał języki obce, m.in. świetnie rosyjski i dość dobrze francuski. Ze względu na znajomość tych dwóch chociażby języków był czas, kiedy pracował w takim przedsiębiorstwie Wagons Lits Cook. Było to przedsiębiorstwo prowadzące wagony restauracyjne i sypialne na trasach zagranicznych, nie krajowych, francuskie towarzystwo.
    </section>
    <section>
        <time>138</time>Był taki później czas, że niestety to towarzystwo przestało w Polsce istnieć. To był czas trudnych zajęć, czy prac. Zajmował się różnymi pracami. W każdym razie, był to jedyny człowiek pracujący w naszej rodzinie. Mieszkaliśmy razem z babcią, czyli matką mojej mamy. Do szkoły chodziłam na Woli przy ulicy Młynarskiej 2. Popularnie to była szkoła tzw. "tramwajarzy", ponieważ została wybudowana za pieniądze pracowników tramwajów miejskich. Najpierw wybudowali przedszkole, no a następnym etapem był budynek szkolny, który stoi do dnia dzisiejszego. Tylko wejście jest nie od Młynarskiej, od Siedmiogrodzkiej. Część budynku to była szkoła powszechna. W środku była wielka sala widowiskowa, z której korzystała i szkoła powszechna, i w razie potrzeby gimnazjum i liceum męskie.
    </section>
    <section>
        <time>209</time>We wrześniu 1939 roku byłam w Warszawie. To znaczy po wakacjach. Na okres wakacji, raczej na jeden miesiąc, rodzice zaproponowali, nie tyle mnie, ile mojej ciotce, ciotecznej siostrze mego ojca, żebym mogła przebywać w wakacie u niej przez miesiąc. Teraz to już jest Warszawa – Wawer, ale wtedy to było poza Warszawą. I to na tzw. powietrzu. Bo jednak na pewno było powietrze lepsze, niżeli w samym środku Warszawy na Woli, gdzie mieszkałam. Uczyłam w tym czasie, w wakacje, mojego kuzyna, który był młodszy ode mnie o dwa lata, ale miał jakieś trudności w nauce, szczególnie języku polskim. Ciocia uważała, że ja go jakoś przypilę do uczenia się i on sam zacznie się uczyć.
    </section>
    <section>
        <time>277</time>Sam to nie wiem, czy byłby skłonny się uczyć, ale goniony przeze mnie po boisku, gdzie grał w piłkę, jednak skutecznie przychodził do domu i odrabialiśmy jakieś tam zadania, które wymyśliłam. 31 sierpnia przyjechał po mnie ojciec do Wawra i powiedział, że trzeba przyjechać do domu, żebyśmy byli razem, bo wojna wisi na włosku. A ja się wtedy na tym kompletnie nie znałam. Byłam nawet ucieszona, że już do domu jadę. Jako że przed tym wyjeżdżałam z rzadka, dwa, trzy razy w życiu na kolonie, ale zawsze lubiłam mieszkać w domu i być w domu. Zadowolona, szczęśliwa przyjechałam dnia następnego. 1 wrzesień, wiadomo, wybuchła wojna. Niektórzy z lokatorów domu, w który mieszkałam uważali, że już nam przyszła z pomocą Rosja.
    </section>
    <section>
        <time>338</time>Mieszkał taki pan komunista na trzecim piętrze, który nawet na dach chciał wejść, tylko ponieważ miał jedną nogę, a drugą drewnianą protezę, nie bardzo mu się to udawało. Ale gdzieś tam z facjaty oglądał samoloty i zszedł, mówił: - <span style="font-style: italic;">Nie, to nie nat - To nie nasze.</span> Tzn. nie sowieckie. A czy myśmy byli przekonani? Pierwsze bomby, jak mi wtedy mówiono, to spadły w dzielnicy zwanej Koło, na ulicy czy przy ulicy Obozowej. Rodzina mojej mamy przerażona tym faktem przyjechała do nas. Mieszkali może nie w tej okolicy blisko, ale niedaleko tam, gdzie bomby spadły. Więc zamieszkali u nas i tak to przez cały wrzesień byłam w Warszawie. Ojciec mój wraz z innymi mężczyznami na apel pułkownika Ujazdowskiego wyszedł z Warszawy, w stronę wschodnią idąc po to, by tam czekać na mobilizację i walczyć z Niemcami.
    </section>
    <section>
        <time>418</time>Wiadomo, czym to się skończyło później, ale mój tata wrócił z tej, nazwijmy to umownie, pierwszej wędrówki, opowiadając po powrocie rzeczy straszne, które trudno mi było wyobrazić, a więc ten tłum ludzi idące na Wschód, wojsko niemieckie, latające nad uciekającymi samoloty niemieckie, które bez żadnego zagrożenia ze strony broni przeciwlotniczej po prostu zrzucały bomby, czy strzelcy wyborowi - nawet nie musieli być wyborowi - strzelali do ludzi idących szosą. Czyli było mnóstwo trupów, rannych i tata doszedł do wniosku, że to się mija z celem taka wędrówka. W tym czasie, kiedy wychodził z domu, ja miałam wtedy trzynaście lat. Trzynasty rok nawet powiedziałabym, że nieskończony. Mój tata jednak cenił moją powagę, bo polecił mi opiekować się mamą i babcią.
    </section>
    <section>
        <time>493</time>Ja pierwsze zarządzenie, jakie rodzinne wydałam, to: - <span style="font-style: italic;">Przenosimy materace z łóżek do przedpokoju i śpimy w przedpokoju</span>. Zaraz powiem, dlaczego. To było całkiem logiczne. Bo z jednej strony były okna i na podwórze wychodziły, to była ściana jak gdyby frontowa, z drugiej strony były sklepy, ale też ściana frontowa, więc wyobraziłam sobie, że najmniej niebezpieczne jest przebywanie w środku budynku. W czasie powstania to było to troszkę inaczej, już później to znałam, ale takie to było młodzieńczo-dziecięce rozumowanie. Panie się dostosowały, a w chwilach, kiedy nie było nalotów i jakoś się ciszej robiło, to opiekowałam się dziećmi z tego domu, jako że wędrówki na Dworzec Główny zostały wstrzymane.
    </section>
    <section>
        <time>556</time>A chodziłam w mundurze harcerskim, po to, by nieść pomoc kobietom uciekającym przed Niemcami za Odrą. Przyjeżdżały do Warszawy z małymi dziećmi, więc trzeba było zorganizować przede wszystkim pomieszczenie, gdzie mogły dzieci przewinąć, nakarmić itd., zorganizować jakieś obiady, tzn. myśmy nie organizowały, tylko później zajmowały się rozdawaniem tych obiadów. No ale kilka dni tak chodziłam. To bombardowanie Niemców było coraz silniejsze i nie tylko z powietrza, ale i z ziemi, czyli i armatnie. Komenda harcerska zdecydowała, że mamy być w domu i w okolicy, gdzie byłyśmy, organizować życie dzieci. Tak to robiłam. Nie opowiadając wiele, bo nie ma o czym mówić.
    </section>
    <section>
        <time>612</time>Gdy Warszawa skapitulowała, dostałam telefonicznie wiadomość, że moje dwie koleżanki z drużyny zostały ranne. Nazwisko nosiły takie francuskie: Jerome. Mieszały na Woli. Ze starszą chodziłam do tejże samej klasy, młodsza była o rok chyba niżej. Z mamą wraz wyszłyśmy na Wolską ulicę, ja mieszkałam na rogu Leśnej i Młynarskiej. Ulica była zupełnie pusta. Okna w mieszkaniach zamknięte. Dodam, że szyby były oblepione na krzyż naklejonymi papierami, takimi taśmami. To miało zabezpieczyć przeciw wypadaniu szyb od podmuchu. Bramy były zamknięte. Zawarte były wtedy bramy drewniane, sklepione. Nie było takich osiedli, jak teraz są wolnostojące. I nikogo na ulicy. W pewnej chwili usłyszałam tupot wędrujących osób. Byli to Niemcy. Pewno kompania, sądząc teraz po liczebności, wędrowała w hełmach na pustej ulicy.
    </section>
    <section>
        <time>706</time>Nie jeżdżą tramwaje, samochody. O ściany się odbija to echo. Straszne to było wrażenie. Doszłam do to tych koleżanek. Były wtedy przy ulicy Działdowskiej, nie w szpitalu. Jedna z nich miała amputowaną nogę. Miała lat jedenaście, Jagoda Jerome. Jej siostra była ranna w nogi i ręce. Jak to się stało, że zostały ranne. Otóż wtedy, kiedy była cisza, tzn. nie strzelano z broni ciężkiej, z armat, nie było samolotów, bo pan zapewne nie wie, że Niemcy nawet w tym czasie wojny mieli, nazwijmy to umownie, przerwy obiadowe. Tzn. jak mieli obiad, to było cicho. One w takim czasie wyszły. Okazało się, że był to błąd, bo w sąsiedztwie stacjonowało wojsko polskie, w związku z czym Niemcy zapewne wiedzieli o tym i strzelali. Tak dość skutecznie, że obydwie zostały ranne. Ta Jagoda straciła nogę. Były już po operacji obydwie.
    </section>
    <section>
        <time>791</time>I gdy przyszłam, to mama jej płakała, jak mnie zobaczyła i moją mamę, no bo jedenastoletnie dziecko bez nogi. A to dziecko tak bardzo poważnie jak na dziecko mówiło: - <span style="font-style: italic;">Mamo, ty nie płacz, ty się ciesz, że ja mam ręce, że widzę, że mówię, że będę mogła chodzić. Postaramy się o protezę i będę mogła chodzić. Ja się nawet nauczę tańczyć.</span> Faktycznie, nauczyła się. <span style="font-style: italic;">- Więc to nie jest powód do płaczu. Są większe tragedie.</span> I tak nawet jak po latach powtarzam to, to się zastanawiam: jedenastoletnie dziecko tak poważnie potrafiło mówić. A ponieważ wielokrotnie już na ten temat mówiłam, stąd na pewno zapamiętałam dobrze. Jej siostra była ranna, ale te pociski były skażone iperytem.
    </section>
    <section>
        <time>848</time>Iperyt powodował to, że ona przez długi czas nie mogła nosić nic metalowego. To nie chodzi o to, że zegarek, ale przecież dawno temu, a teraz można zapytać, a po co metal w ubraniu? A jak pończochy można było nosić? Były to sprzączki metalowe. Przy gumie, która podtrzymywała te sprzączki, były też jakieś części metalowe, że można było dłuższą zrobić tę gumę, krótszą. To ona takich urządzeń nosić nie mogła. A nie znano wtedy rajstop, nie noszono, tylko po prostu pończochy i dalej inne części garderoby. Gdy uspokoiło się, tzn. Niemcy już nie strzelali, zajęli Warszawę, rozlepiali coraz to jakieś zarządzenia, zalecenia. Szkoły były zamknięte.
    </section>
    <section>
        <time>914</time>Do szkół młodzież nie chodziła. Zdecydowałyśmy, dziewczyny z tej okolicy, bo przecież do szkoły chodziłyśmy z tej jednej dzielnicy, to żeśmy się znały, że trzeba zorganizować jakieś zajęcia. No dla kogo? Dla młodszych od nas koleżanek. Potem szkołę otwarto. W szkole uczono nas pisania, czytania, liczenia, bo polskie dziecko powinno umieć liczyć, czytać, pisać o tyle o i ile. I to już wszystko. Nie było geografii, nie było historii. Stwierdziłyśmy zatem, że jest to inny program, wobec tego trzeba to nadrobić. Miałyśmy podręczniki przedwojenne. Ja już miałam przed wakacjami kupione podręczniki, więc z tychże podręczników uczyłam się sama, a potem przekazywałam tę zdobytą w ten sposób wiedzę moim koleżankom młodszym.
    </section>
    <section>
        <time>987</time>Założyłyśmy takie grupy, jeszcze wtedy nie mówiono o kompletach, i w tych grupach nauczałyśmy języka polskiego – literatura, historia literatury. Ja miałam jedną wielką słabość, tzn. ortografię i gramatykę. To przy okazji i ortografia, i gramatyka były nauczane. Poza tym te przedmioty, których nie wykładano w szkole, już mówiąc krótko. Ale żeby móc wykładać, to same musiałyśmy się uczyć. A chodziłyśmy już do szkoły, więc zajęć było dużo. Mamusia się cieszyła, tatuś zapewne też, że dziecko ma dość dobre i pożyteczne zajęcia. Część czasu spędzałyśmy na grach harcerskich. Na kształtowaniu spostrzegawczości, pamięci, refleksu itd. Jakie to gry nie będę mówiła. W każdym razie takie były. W razie potrzeby to mogę opowiedzieć.
    </section>
    <section>
        <time>1052</time>Później doszłyśmy do wniosku, że mamy przygotowane tak dziewczęta, że można z nich tworzyć zastępy harcerskie. I te, które były poważniejsze, te które umiały trzymać język za zębami, nie były nazbyt gadatliwe, kwalifikowałyśmy do zastępu. Tak ja prowadziłam dwa zastępy, koleżanka dwa i zgłosiłam to naszej przedwojennej druhnie przybocznej. Przyboczna to jest taka, jak gdyby zastępca drużynowy. Bardzo się ona ucieszyła, pochwaliła, proszę bardzo, mamy prowadzić tę działalność. Tak to prowadziłyśmy długo, bo późnej były różne kursy: i alfabet morsa, i sygnalizacja morsem. Tak jak na statkach dalekomorskich, przecież sygnalizuje się morsem, ale dźwiękami, a myśmy to chorągiewkami czyniły w domu.
    </section>
    <section>
        <time>1119</time>Poza tym starałyśmy się poznać zasady niesienia pierwszej pomocy, a oprócz tego poznawałyśmy miasto. Najpierw to się wydawało strasznie głupie, wymieniać wszystkie sklepy po drodze na jakiejś krótkiej ulicy. Później wymieniać lekarzy mieszkających na tej ulicy. Potem poszerzałyśmy naszą wiedzę, że nie tylko ta ulica, ale dalej później bramy przechodnie itd. I tak to poznawałam miasto. I moje koleżanki, te z drużyny, raczej z zastępu. Sprawdzałyśmy te pytania, konsultowałyśmy pytania – odpowiedzi. W sumie byłyśmy dobrze przygotowane, jeśli chodzi o znajomość miasta na pewno. Ja w tej chwili po tylu latach mogę powiedzieć, jak na krótkiej przestrzeni od Leszna do Wolskiej po jednej i po drugiej stronie ulicy, jakie były sklepy. Proszę, po tylu latach. Tak to sobie zakodowałam. Ulica się zmieniła, zupełnie nie taka jest Młynarska.
    </section>
    <section>
        <time>1194</time>Później przyszła informacja, przecież albo dochodziły do nas informacje o tym, co się działo w obozach, gdzie osadzano Polaków, co się działo w więzieniach na Pawiaku na Szucha. Słyszałyśmy o aresztowaniach, o męczeniu Polaków. Same wiedziałyśmy o tych zarządzeniach dotyczących Polaków. Wiedziałyśmy o aresztowaniu np. profesorów w Krakowie. Wiedziałyśmy o zatrzymanych nauczycielach. Wiedziałyśmy o łapankach – łapaniu ludzi na ulicach i wywożeniu w nieznanym kierunku, część do pracy w Niemczech, jak mówią potocznie: do bauerów, a część do fabryk. Część natomiast do obozów śmierci. Stąd wszystkie nazwy: Oświęcim, Mauthausen, Sachsenhausen, no i dziesiątki innych mogę wymieniać, wiedząc o tym, że tam były obozy śmierci.
    </section>
    <section>
        <time>1271</time>Tak to już nadszedł rok 1943. Chodziłyśmy do szkół normalnie. Ale do szkół zawodowych, bo już kończyłyśmy szkoły powszechne. Z tym że przed wojną po ukończeniu szóstej klasy szkoły powszechnej można było zdawać egzamin do gimnazjum i uczęszczać cztery lata do gimnazjum. Nie chodziło o to, żeby uczęszczać, tylko skończyć cztery odziały gimnazjum i obronić małą maturę. To był taki pierwszy stopień wtajemniczenia nieco wyższego. Ja zdałam, owszem, taki egzamin do szkoły. Płakałam, nie chciałam do tej szkoły pójść, do szkoły krawieckiej. Byłam i jestem nadal antytalentem, jeśli chodzi o szycie. Ale tata stwierdził, że kobieta powinna mieć zawód.
    </section>
    <section>
        <time>1330</time>A przed wojną zawód, wolny zawód, to była krawcowa, księgowa, no i już na wyższym stopniu wtajemniczenia – lekarz, ale to już o tym nie mówmy. I wymyślił sobie, że będzie bardzo dobrze, jak Marysia będzie umiała szyć. Wobec tego zdawałam do tego gimnazjum. Zdałam. Wtedy gdy była już wojna i okazało się, że ja mam niepełną szkołę powszechną ukończoną, znaczy szóstą klasę, rodzice zdecydowali w ślad za decyzjami innych rodziców, że siódmą klasę, bo szkoła była siedmioklasowa, skończyłam siódmą klasę i w ślad za tym egzaminem przed wojną zdanym zostałam skierowana do szkoły zawodowej krawieckiej.
    </section>
    <section>
        <time>1382</time>Ale jeśli powiem, że nie byłam szczęśliwa, to przyznam. Ale ambicja moja nie pozwoliła mi być tylko na dwójach. Owszem, z języka polskiego miałam piątkę, podobnie zresztą jak moja koleżanka – Krystyna Tarasiewicz, która w pewnym czasie była najmłodszym więźniem w Oświęcimiu. Ale była już przed tym przecież uczennicą tegoż gimnazjum. Myśmy organizowały zbiórkę na paczki dla niej, pisałyśmy listy. Czy do niej dochodziły, nie wiem. Po latach ją spotkałam. Nawet niedaleko stąd mieszkała. No i jakieś luźniejsze kontakty, ale mamy. Szczęśliwie przeżyła cały ten bezmiar nieszczęść. Nie brała udziału w żadnej później już konspiracji, bo była zatrzymana przez Niemców i w obozie.
    </section>
    <section>
        <time>1438</time>Natomiast ja ukończyłam tę szkołę, ale też równolegle z tą szkołą chodziłam na komplety, bo chciałam mieć maturę, przynajmniej małą maturę. I owszem, obroniłam tę małą maturą. Co w tej chwili wydawałoby się dwie szkoły naraz? Ale starczyło jeszcze czasu na harcerstwo i na konspirację. Nie było telewizora, nie było radia. Teatry jak były, to w teatrach szły sztuki, których zadaniem było zabicie wszystkiego, co jest dobre w widzu. Amoralne. Już nie będę mówiła dalej. Filmy były niemieckie, chwalące zwycięstwo Hitlera. A przede wszystkim były poprzedzające sam film wstawki, o tym, co się dzieje na frontach, więc mogliśmy być świetnie poinformowani, jak to żołnierz niemiecki zwycięża np. na terenie Związku Radzieckiego.
    </section>
    <section>
        <time>1511</time>Mimo że przed tym 17 września, wiadomo, prawda, razem dwaj "wielcy przyjaciele" podali sobie ręce; podali już przed wojną przecież, i zajęli część Polski. A potem w imię wdzięczności powędrowali w stronę Moskwy. Nie chodziłam do kina, do teatru także nie. Zatem miałam czas na czytanie książek. Bardzo dużo tych książek przeczytałam, a oprócz tego, że korzystałam z księgozbiorów w mieszkaniu, to jeszcze korzystałam z biblioteki prywatnej przy ulicy Wolskiej. W takim parterowym domku była biblioteka, w której właściciel musiał wyłączyć z księgozbioru ogólnodostępnego książki, które się nie podobały okupantowi.
    </section>
    <section>
        <time>1567</time>Ale wyłączone były one nie dla wszystkich. Jak ja przyszłam i pani zobaczyła, że ja połykam te książki z literaturą polską, to mi dawała jedną książkę taką, co to Niemcy nie mogli się przyczepić, a drugą chowałam sobie gdzieś tam, żeby nie była na wierzchu. I to była literatura pisana przez Polaków. Stąd poznałam działalność Kraszewskiego. Czytałam jedną za drugą książką i doszłam do wniosku, że jest nudny. A bardzo proste, jeżeli się czyta jednego autora, to się już poznaje jego styl. I dlatego to jest nudne, nie dlatego, że treść jest nudna. Ale do tego to ja dorosłam później. Natomiast zmieniłam autora, innych czytałam. W ten sposób poznawałam literaturę polską. Musiałam poznawać, dlatego że miałam zdawać egzamin, małą maturę z języka polskiego, historię, geografię, matematykę.
    </section>
    <section>
        <time>1636</time>Matematyka chyba mi szła najgorzej. To nie znaczy, że miałam dwóje, ale było mi najtrudniej, ponieważ jestem humanistą. Jakieś mam zdolności w tym kierunku. Zdałam. I równocześnie prawie kończyłam szkołę podchorążych "Agrykola". Pan sobie wyobraża dwie szkoły w jednym czasie? Jeszcze w dodatku konspiracja i różne akcje. Co to młody człowiek potrafi. Potrafi brać latarkę na baterię wieczorem do łóżka. Spałam w tym samym pokoju, w którym spała babcia. Jak babcia zasnęła, to ja latarkę pod kołdrą zapalałam i uczyłam się. Pewno dlatego później miałam takie czy inne historie ze zdrowiem. Ale wtedy nie zwracałam na to uwagi.
    </section>
    <section>
        <time>1692</time>Fakt faktem, że się uczyłam, nauczyłam. Podchorążówkę zdałam jako najmłodszy słuchacz i świetnie, na piątkach. Maturę zdałam - i dobrze także. I tak to nadeszło powstanie. Ale nie powiedziałam jeszcze o tym, że w sierpniu 1943 roku został założony, zorganizowany odział noszący wtedy nazwę „Agat”, od "Anty-Gestapo". Łączniczką w drugim plutonie tego oddziału była moja drużynowa okresu okupacyjnego. I ona mnie zapytała, czy bym nie chciała być w takim oddziale, gdzie są koledzy z bronią, gdzie ćwiczą się. No i jest to bardzo już poważna praca. Już nie mówiąc o tym, że za przynależność do tego oddziału wędruję się drogą prostą na Szucha, na Pawiak, ewentualnie do obozu koncentracyjnego, a jeszcze lepiej prostą drogą tam, gdzie już nikt nie wraca.
    </section>
    <section>
        <time>1779</time>Żadna z tych wizji mnie nie przeraziła, więc wiedziałam, że mogę nigdzie nie należeć, Niemcy będą strzelali na ulicy - też zginę. Że mogę nigdzie nie należeć, będę szła ulicą, jest łapanka, złapią i wywiozą. A jak znajdą trzy telefony u mnie, to będą mnie bili, katowali, bo jestem młoda. <span style="font-style: italic;">- Skąd te telefony? </span>O tym wszystkim wiedziałam Powiedziałam: - <span style="font-style: italic;">Owszem, chcę, pragnę, marzę nawet</span>. Przyszłam do domu, byłam podekscytowana. Wiedziałam, kiedy mam się spotkać z tym, nawet nie wiedziałam, że to jest dowódca plutonu, tylko z kimś, kto będzie decydował.
    </section>
    <section>
        <time>1822</time>A to był pan, którego ja znałam, kolega, którego znałam z czasów harcerskich, ponieważ był kolegą brata naszej koleżanki. Ci bracia przychodzili. Niby to się spotykali, męskie były to rozmowy. Żadne męskie rozmowy. Spotykali się, mieli, powiedzmy, zbiórki, spotkania. A później nastawialiśmy patefon na korbkę, zapalaliśmy palnik gazowy, czyli był gaz tak zaprowadzony, że był i w pokoju. I można było sam ten palnik gazowy z rurką gumową podłączyć, zapalić, zrobić mały płomień. To naśladowało jak gdyby ognisko i śpiewało się piosenki harcerskie. Jak go zobaczyłam, to wiedziałam, że to Jurek.
    </section>
    <section>
        <time>1883</time>Nawet nazwisko jego od samego początku znałam. Powiedział mi, jakie mam zadanie pierwsze. Przyjęłam, zdecydowałam, od razu zdecydowałam, że będę w tym oddziale. A później w sierpniu, ja już nie pamiętam tej daty, ale ktoś tam pamiętał, podpisałam cyrograf, przysięgę, że będę w tym oddziale i wszystkie nakazy będę spełniała. Cukierka proszę zjeść. Niedopatrzenia. Czy mam na tym skończyć, czy opowiadać dalej? <span style="font-weight: bold;">Nie, nie oczywiście, że dalej, tylko… </span>Tylko co? <span style="font-weight: bold;">Pewna sprzętowa wątpliwość. Ale proszę…</span> To co zrobimy? <span style="font-weight: bold;">Nie, wszystko dobrze działa</span>. Wszystko dobrze? To proszę zapalić światło. <span style="font-weight: bold;">Już oczywiście. </span>Nacisnąć proszę. Tak. Bo ja trochę niedowidzę. I otóż jak powiedziałam, w sierpniu zostałam przyjęta.
    </section>
    <section>
        <time>1948</time>Zadaniem moim w pierwszych chwilach było przenoszenie broni. I pamiętam pierwszy moment, jak niosłam broń, a otrzymałam ją przy ulicy Granicznej. To jest stąd stosunkowo niedaleko... daleko. I samochód się zatrzymał, dano mi dwie teczki. Wzięłam. Były ciężkawe, ale co tam. I kolega się zjawił. Wiedziałam, że będzie przede mną szedł, taki ubezpieczający mnie. Wsiadłam do tramwaju, miałam wysiąść na rogu Miodowej i Długiej i iść później jedną ulicą, żeby dojść do Świętojerskiej. Jak wysiadłam z tramwaju na Miodowej, to pod wrażeniem, że ja niosę, niech wszyscy wiedzą, jak ja bohaterska, bo ja niosę broń. Ja miałam wtedy siedemnasty rok, to jest smarkate myślenie. Nikt na pewno na szczęście się nie domyślał, tylko ja miałam takie głupie myśli. I tak, że skręciłam w stronę Długiej.
    </section>
    <section>
        <time>2011</time>A tenże kolega, który szedł przede mną widząc, że ja skręciłam i idę nie tam, gdzie iść miałam, to się zatrzymał i powiedział: -<span style="font-style: italic;"> A panna to dokąd tak dąży? </span>No więc zrozumiałam, że przecież to nie ta ulica, nie tu. Świętojerska jest równoległa do Długiej. Poszłam, już przeszłam później, zaniosłam na Świętojerską 18 m. 75, pamiętam, tę broń. No, sama sobie wygawor straszny dałam za to, że taka gapa byłam. Rozmawiałam ze sobą, że to nie tak, nie tędy droga. Taka zaduma jest niewskazana, bo trzeba obserwować ulicę, czy coś się nie dzieje złego, a nie iść pełna zarozumiałości, że jestem taka dzielna. Spotkało mnie jeszcze kilka uwag ze strony tego kolegi, który obok mnie na Czerniakowie został ciężko ranny, śmiertelnie, ale to już inna sprawa.
    </section>
    <section>
        <time>2077</time>I tak to kilka razy tę broń przenosiłam. Później brałam udział w siedmiu akcjach bojowych. Pierwsza to była akcja na Weffelsa. Był to oficer niemiecki, gestapowiec, który pracował na oddziale kobiecym zwanym "Serbią" na Pawiaku. Przychodziły grypsy. Pan już wie, co to są grypsy? <span style="font-weight: bold;">Oczywiście.</span> -<span style="font-style: italic;"> Ratujcie nas, bo on nas tutaj katuje</span>. Więc bił, nękał kobiety, kopał ciężarne w brzuch, zbijał płód w łonie matki. Straszne rzeczy były. Sąd Polski Podziemnej wydał wyrok śmierci na niego. Akcję tą przygotowano przy ulicy Koszykowej tuż przy Alejach Ujazdowskich, bo on na Koszykowej mieszkał. Ja go widziałam trzy razy łącznie z tym dniem, kiedy była akcja.
    </section>
    <section>
        <time>2145</time>Bardzo się bałam, że go nie poznam. Chociaż Kardaś Kazimierz, pseudonim „Orkan”, dowódca tej akcji, powiadał, że na pewno go poznam, bo ma takie wyłupiaste oczy niebieskie. Może był chory na chorobę Basedowa. To teraz sobie po latach… W każdym razie na Pawiaku nazywano go "Wyłupem", czyli musiał mieć ten wytrzeszcz oczu szalony. I że to się nie spotyka. Ale ja chodząc ulicami Warszawy doszłam do wniosku, że wszyscy Niemcy w tych czapkach takich wygiętych są do siebie podobni. I w ogóle jak pan spojrzy na defiladę wojskową, to wszyscy umundurowani w rezultacie są bardzo do siebie podobni w tych mundurach. Więc to nie było nic dziwnego, że ja miałam takie obawy.
    </section>
    <section>
        <time>2200</time>Pamiętam, że poszłam do kościoła na plac Zbawiciela. Przed obrazem św. Teresy, który wisi do dnia dzisiejszego po prawej stronie w tym kościele, klękłam i modliłam się, żebym ja poznała tego Niemca. Bo przecież jeżeli akcja zostanie wykonana na innym, to moi koledzy, których nie znałam przecież, bo to konspiracja, będą się narażali, może któryś z nich zginie, może będzie ciężko ranny, nie w tym celu, w jakim ta akcja jest zorganizowana. Zmądrzałam od pierwszego dnia. Od dnia akcji prędko się dojrzewa. W każdym razie później poszłam, o oznaczonej porze zjawiłam się na Koszykowej. Chodziłam niezbyt szybkim krokiem, zobaczyłam go, dałam znać, że to jest ten, przechodząc przez jezdnię i szybkim krokiem zdążając do parku Ujazdowskiego tuż przy obecnej Trasie Łazienkowskiej.
    </section>
    <section>
        <time>2272</time>I tam już jak doszłam, czy dobiegłam, usłyszałam pierwsze strzały. Zrobiłam elegancko "padnij w trawę" i przeczekałam całą akcję. Widziałam samochód... nie samochód, motocykl z Niemcami, taki dwuślad. Jeden z nich patrzył, czy jest w plecy ranny. O mamo, jak mi się zrobiło… Chciałam powiedzieć – słodko. Niedobrze tak określić. Że wreszcie Niemcy się boją, nie tylko my, że ci hitlerowcy, okropni. Motor przejechał, zrobiło się cicho, wstałam. ? [00:03:36], słyszałam głos: -<span style="font-style: italic;"> Hilfe! Pomocy! </span>To krzyczał Weffels. Ponieważ został ranny, uciekł do parku i tam upadłszy wołał: - <span style="font-style: italic;">Pomocy, pomocy! </span>„Orkan” wystrzelawszy cały magazynek, wrócił do teczki, którą na chodniku zostawił, po magazynek. Magazynek załączył i następną serią już uspokoił Niemca.
    </section>
    <section>
        <time>2350</time>A ja przeszłam park do alei Róż, bo to wyjście jest vis à vis alei Róż. I później już na punkt, żeby zdać relację z tego, co zrobiłam, z tego, co widziałam. To była moja pierwsza akcja. Ale powiem, że nie od razu poszłam na punkt. Każdy człowiek to jest skomplikowana struktura i psychiczna, i moralna. Poszłam się modlić. Toć przecież jeżeli wskazałam człowieka, ten człowiek został zabity. Zabity przeze mnie? Nie, ale moje wskazanie doprowadziło do tego, że go zabito. To co, że on mordował kobiety, ale to był człowiek. Uczono mnie filozofii, z tego by wynikało, jakiejś etyki. Przyszłam później na <span style="font-style: italic;">Punktzone</span>, zdałam relację. Chodziłam z tym ciężarem.
    </section>
    <section>
        <time>2427</time>Poszłam do kościoła; bardzo wtedy byłam wierząca. Ale nie do tego kościoła, w którym się normalnie spowiadałam i byłam, jako że konspiracja mnie uczyła, iż może - mogę się mylić, a mogę się nie mylić, może być ksiądz taki, który przekaże nie tyle nazwisko, ile opis mojej osoby Niemcom. Więc do jakiegoś takiego kościoła poszłam, do którego normalnie nie chodziłam. Przyjrzałam się księdzu, weszłam, wyspowiadałam się. Ksiądz był księdzem patriotą, to jest inna sprawa, ale ten inny zupełnie stosunek do tego, co ja zrobiłam, taki jak gdyby pocieszający mnie, mnie wówczas nie odpowiadał. I zaczęłam sama zgłębiać zagadnienia i sposobu myślenia, i etyki, która się zmienia w zależności od sytuacji. Okazało się, że nie ja jedna miałam momenty - nie tyle wahań, ile zastanowienia.
    </section>
    <section>
        <time>2508</time>Moi koledzy mieli spotkania z profesorami, z filozofami, etykami. Też szukali nie tyle usprawiedliwienia, ile poświadczenia, że tego, co robili oni, nie można nazwać, mówiąc bardzo mocno, morderstwem. Wojna swoimi prawami się rządzi, ale te prawa częstokroć są nadużywane. Co innego jest walka na froncie: do mnie celuje, ja celuję. Jeżeli ja nie trafię, to on trafi. Tak najprościej. Teraz to jest niemodne, to w średniowieczu tak walczono. Teraz to siedzi facet w samolocie, rzuca bombę i mamy Hiroszimę albo Nagasaki. A później sam ten lotnik ma wyrzuty sumienia do końca życia. Ale wtedy to ja jeszcze nie wiedziałam, że takie będą środki walki. Moi koledzy też nie wiedzieli. I szukaliśmy, trudno powiedzieć usprawiedliwienia, ukojenia, wytłumaczenia tego, że nie ma innej metody w tej chwili, tutaj w Warszawie i tu w Polsce, która to metoda zahamuje terroryzm ze strony hitlerowców. I że jest to metoda, która zdaje egzamin.
    </section>
    <section>
        <time>2609</time>Ale do tego musieliśmy troszkę pożyć jeszcze. Jeszcze brałam udział w innych akcjach, jak powiedziałam. Między innymi w akcji „Kutschera”. Jak pan wie, był to pomysłodawca publicznych egzekucji w Warszawie. Brałam udział w takiej akcji, w której Niemiec na Krochmalnej ulicy - w komisariacie, tam był komisariat - nie w komisariacie, tylko w budynku, w którym był komisariat, przyjmował paczki dla więźniów. Bo „Patronat”, to była taka organizacja opieki nad więźniami, jakoś doprowadził do tego, że Niemcy wyrazili zgodę na przekazywanie paczek raz na miesiąc, o określonej wadze, no i w składzie odpowiednim, że można było przekazać. No to chodziłam tam, do tego miejsca, żeby przyjrzeć się jemu.
    </section>
    <section>
        <time>2674</time>No a później brałyśmy udział wraz z Dziębowską, z „Dewajtis”, która miała wtedy czternaście lat, w tej akcji. Podobnie w akcji „Kutschera”. W tej chwili nie będę mówiła o tej akcji, bo jest znana. Za długo byłoby mówić. Później brałam udział w akcji „Stamm”. To był szef IV Departamentu, Gestapo. Ponad dwustu pięćdziesięciu pracowników ten departament liczył. I celem tego departamentu było zlikwidowanie ruchu oporu. Niezależnie od tego, jakiej barwy, czy to była Armia Krajowa, czy to byli narodowcy, czy to byli komuniści, w ogóle ruch oporu. Bezwzględnie, że najliczniejsza, nie muszę pana o tym przekonywać, to była Armia Krajowa. Jeżeli miał pan wątpliwości, to proszę nie mieć.
    </section>
    <section>
        <time>2741</time>Bardzo wielu moich kolegów zostało rannych, zabitych. Akcja się nie udała, ponieważ na Szucha 16, gdzie mieszkał Stamm. A pracował w tym budynku, w którym teraz jest Ministerstwo Szkolnictwa i czegoś tam. Taka długa nazwa. Ministerstwo Oświaty, mówiąc krótko. Czyli szedł troszeczkę ukosem i szerokość jezdni przechodził. Wtedy, kiedy ta akcja była zorganizowana, to od strony placu Unii i od strony Alei Ujazdowskich - nie było przecież Trasy Łazienkowskiej - były szlabany. Tak że nie można było wjechać samochodem, nawet z najlepszymi papierami, jak się miało. Chłopcy wnieśli kosz wiklinowy z wiktuałami, czyli produktami spożywczymi od Meinla. Sklepy Meinla były <span style="font-style: italic;">nur für Deutsche</span>, więc tylko dla Niemców. I dla pana, tego Stamma, mówili, że niosą wiktuały. Na co w bramie zadano im pytanie:<span style="font-style: italic;"> - A czy mają przepustki? </span>Okazało się, że nie mieli. Nasze rozpoznanie nie wykazało wcześniej, że takie przepustki są wymagane.
    </section>
    <section>
        <time>2831</time>Strzelanina rozpoczęła się w bramie. Później uciekali. Zostali niektórzy ciężko ranni, tak jak Kardaś, czyli Kazimierz „Orkan” i tak jak kilku innych. Niektórzy dopadli do samochodu, inni nie i byli po drodze zabici. W alei Szucha na budynku przy tejże ulicy jest tablica, na której są nazwiska osób, które zginęły. Należałoby wspomnieć o „Brunie”. „Bruno” Bronisław Hellwig wiózł w samochodzie ciężko rannych. Pamiętam drzwiczki niezamknięte samochodu z prawej strony. Ktoś leżał na podłodze samochodu. Był to chyba „Orkan”, który był ranny w brzuch. „Bruno” został ranny, przez chwilę stracił panowanie i samochód jechał od - trudno powiedzieć chodnika, tam były rynsztoki na tej ulicy, czyli od-do. Później zaczął jechać prosto.
    </section>
    <section>
        <time>2913</time>Zastanowiłam się, czy jest uszkodzone koło, opona, bo stałam na Czerniakowskiej i miałam zabrać do dorożki z samochodu, który byłby przepełniony, jakichś zdrowszych czy zdrowych kolegów. Tego nie uczyniłam nie dlatego, że ja nie chciałam, tylko oni nie zauważyli, a poza tym wieźli rannych. Później jechał drugi samochód, w którym nie było wielu kolegów. Był jeden przy szoferce, drugi wewnątrz, bo to półciężarówka samochód. Nakazywał mi ten kolega, żebym ja jednak jechała już, ale nie ruszyłam, ponieważ wiedziałam, że jest jeszcze trzeci. I tym trzecim to bym wanderer, jeżeli pamiętam. Jechał „Kajtek”, Santarek się zwał, najstarszy spośród wszystkich tych uczestników. Miał żonę, dwie córki. Był kierowcą.
    </section>
    <section>
        <time>2983</time>Samochód trafiony, tak że nie skręcił w stronę Czerniakowskiej, później się zapalił. Z tego samochodu trzech wyskoczyło, później biegło dwóch. Inni byli w samochodzie. Ja widziałam tych dwóch biegnących. Potem tą dorożką dojechałam na róg Czerniakowskiej i Wilanowskiej. Wysiadłam, już nie na Wilanowską, tzn. nie tuż przy Wilanowskiej wysiadłam, poszłam i zdałam relację, co widziałam. Dostałam polecenie, że mam pójść w to samo miejsce i zobaczyć, co się dzieje z samochodem. Poszłam razem z koleżanką „Zojdą”. Samochód już tlił się troszkę tylko, a na chodniku pod murem leżały trzy osoby.
    </section>
    <section>
        <time>3047</time>Przeszłam na druga stronę, chociaż Niemiec szedł z bronią gotową do strzału, ale myśmy udawały dziewczynki, które są zaciekawione, co to jest. Kazał nam odejść. Ja natomiast nie mogłam poznać, kto tam jest. Spośród tych dwóch uciekających jeden był ranny w nogę, wpadł do bramy i obcy, młodzi ludzie pomogli mu i uciekać, i zabrali do mieszkania. Udzielili mu pomocy i pytali, skąd on jest. Przez dwa, trzy dni nic nie mówił. Zorganizowali mu pomoc medyczną, nic nie opowiadał. Wreszcie przyznał, że brał udział w takim wydarzeniu w alei Szucha. Informacja od tego oddziału, w którym byli ci młodzi ludzie, poszła do Komendy Głównej, a z Komendy Głównej do nas.
    </section>
    <section>
        <time>3106</time>Bezwzględnie pojechaliśmy tam - nie ja, koledzy. Zabraliśmy tego kolegę, wyrażając głęboką wdzięczność tym, którzy uratowali mu życie. Inny kolega, który uciekał przez Sielce (tak się nazywa chyba ta część miasta), w pewnej chwili doszedł do wniosku, że już nie ma siły. To był 6 maj. Piękna pogoda, już te roślinki dość wysokie. Wpadł w jakiś wykrot. Pan wie, to taki dół na polu? <span style="font-weight: bold;">Tak, tak.</span> Tam jak wpadł, zaczął szukać trucizny. Jak chodziłam na akcję, to miałam trzy granulki, trzy globulki cyjankali. Świetna trucizna. Łykasz i za minutę już cię na świecie nie ma, o czym też wiedziałam. On połknął jedną i dwie mu gdzieś zniknęły. W tych roślinach nie mógł ich znaleźć.
    </section>
    <section>
        <time>3174</time>Jakoś się skulił, bo słyszał i psy biegnące, i wrzaski niemieckie. Przelecieli. Ocknął się, jak już było ciemno. Doszedł do wsi. Tam ludzie w chałupie mu powiedzieli, że tak ubranego młodego człowieka, jak on był ubrany, to Niemcy poszukiwali. Kazali mu zdjąć ubranie. Spalili to zaraz. Gospodyni mu dała mleka do wypicia, a przedtem jeszcze wody z mydłem, żeby on zrzucił te globulki, później mleko. Potem zorganizowali mu przejazd na drugą stronę Wisły, bo on mieszkał po drugiej stronie Wisły. Widzi pan, zapomniałam nazwę tej miejscowości. W Radości. Tak że następnego dnia po akcji 7 maja kolega dostał polecenie, żeby pojechać do domu naszego kolegi Roberta Krauze „Żaka” i powiedzieć, że on nie wróci, Niemcy zapewne go już złapali i zabili. Wtedy, kiedy zapukał do furtki, wyszła kobieta, a za sekundę Robert. Kolega chciał mówić: - <span style="font-style: italic;">A Robert, proszę panią... – Ale dzień dobry panu!</span> I go zobaczył.
    </section>
    <section>
        <time>3270</time>Tak to się ta akcja skończyła. Bardzo wielu było rannych i straty ogromne. Nie była to moja ostatnia akcja. Później jeszcze brałam udział w akcji w Krakowie na Koppego. Koppe był szefem SS i policji na całą Generalną Gubernię. Następną akcją po Stammie była akcja "Koppe". Akcję wykonano 11 lipca 1944 r. Znaczy wykonano - przygotowano się i starano się wykonać. Natomiast na sześć tygodni chyba przed tą akcją, tzn. lipiec-czerwiec, początek czerwca - koniec maja, razem z Elą Dziębowską „Dewajtis” wyjechałyśmy do Krakowa. I tam mieszkałyśmy w Krakowie. Z tym że Elżbieta miała ułatwioną sytuację, bo powiedziała mamie, że jest wysyłana w konspiracji i mama się zgodziła. Ja natomiast nie mogłam tego powiedzieć w domu, ponieważ moja mama była chora na serce. Mdlała przy jakichś takich okazjach. A co więcej, ja byłam jedynaczką. Mama przez cały czas nie była poinformowana o moich zajęciach pozadomowych.
    </section>
    <section>
        <time>3356</time>Tata się nieco domyślał. Potrafił mi powiedzieć kiedyś, jak śniadania powiedziałam, że nie będę jadła: <span style="font-style: italic;">- A to co, dzisiaj znów coś wielkiego będzie?</span> Udawałam wielce zdumioną, nawet musiałam grać w domu własnym, że jakże to, że ja nic o tym nie wiem. A jak przeczytał w gazetce, że była jakaś akcja, to robił takie, porozumiewawcze słał do mnie spojrzenia, mówi: - <span style="font-style: italic;">No widzisz, jak się udało, prawda?</span> Czasem trafiał, czasem, ale częściej nie trafiał. Przecież „Parasol” nie wykonywał dzień w dzień akcji. A ja składałam przysięgę, że nikomu nie powiem. A rodzonemu ojcu broń Boże. W ogóle, broń Boże, nikomu nie mówiłam. Przez sześć tygodni byłyśmy w Krakowie obserwując samochód, którym jeździł Koppe. Mieszkał podobnie jak Frank na Wawelu, ale nie w komnatach królewskich. Postawiono surowy budynek nowy.
    </section>
    <section>
        <time>3431</time>I stoi taki budynek na terenie Wawelu, na wzgórzu wawelskim. No i dobrze, że jest innego stylu, jeżeli w ogóle można mówić o stylu tego budynku, aniżeli wszystkie inne. I z tegoż Wawelu zjeżdżał w dół. Z tym że jeździł kilkoma trasami. Nigdy tą samą drogą codziennie. Dojeżdżał do budynku, w którym znajdował się rząd Generalnej Guberni. Ale, jak powiadam, kilkoma trasami; trzema, czterema trasami. I nigdy nie było wiadomo, którą trasą będzie jechał. Można było tylko obserwować i wiedzieć, że o tej i o tej porze na pewno będzie wyjeżdżał z Wawelu. To już ustaliłyśmy. Tak to więc akcję ustawiano w różnych miejscach, co najmniej trzech. Tak to z obliczeń wynikało, że tymi trasami częściej jeździ, aniżeli innymi.
    </section>
    <section>
        <time>3496</time>Ale nikt nam nie powiedział, że na pewno. Nikt by nie powiedział. I wreszcie trafiliśmy, że tym samochodem… Widział pan kiedyś dwunastocylindrowy samochód? <span style="font-weight: bold;">Niestety nie znam się na motoryzacji, więc może widziałem, ale nie wiedziałem…</span> Na pewno nie, dlatego że samochody są czterocylindrowe, no, sześcio- to już jest prawie wyścigowiec. A to był dwunastocylindrowy, z tym że z boku maski wychodziły rury wydechowe. Pan patrzy na godzinę? <span style="font-weight: bold;">Tak, tak, tak. Ale wszystko kontroluję, dobrze.</span> Może czasem jestem jakoś związana? <span style="font-weight: bold;">Nie, wszystko jest bardzo dobrze.</span> Dobrze? <span style="font-weight: bold;">Absolutnie nie jest pani związana czasem.</span> Ja nie, tylko pan zapewne. <span style="font-weight: bold;">Nie.</span> Więc to był bardzo znaczny wóz. Z tym że gdy wyjeżdżał z Wawelu, to jechał najpierw samochód odkryty, w którym jechali Niemcy.
    </section>
    <section>
        <time>3564</time>Ale jeżeli sobie przypominam filmy z Al Capone, to był taki gangster amerykański, którego też chronili jego, nazwijmy to w cudzysłowie, "obrońcy", to tam pamiętam te twarze, przepraszam, mówiłam "gęby" straszne ludzi, którzy mają mord na twarzy wypisany. I w tym samochodzie także tam widziałam tylko takie twarze. Akcję ustawiono tak, że przy placu Zwierzynieckim - to tak, jak jest Kraków, Wawel, to samochód zjeżdżał w dół, jechał Powiślem, to jest tak ponad Wisłą, do Zwierzynieckiej, potem skręcał w prawo troszkę. Już dojeżdżał do budynku, w którym znajdowała się ta rada, czy rząd Generalnej Guberni.
    </section>
    <section>
        <time>3632</time>Najpierw jechał zwykle ten samochód z obstawą - i byli koledzy przygotowani na zlikwidowanie tej obstawy - a później, zawsze tak było, a później dopiero samochód wiozący Koppego. Tego dnia, 11 lipca, nie było obstawy. Jechał sam samochód. I to nastawienie kolegów, że mają czekać na obstawę, zdezorientowało ich. A dostali informację, że już jedzie Koppe. Samochód, który miał zatarasować wjazd, jazdę z Koppem, jechał stąd, w tę stronę miał jechać, a tutaj już była Wisła i taki nasyp. Na jezdni nie było miejsca, bo samochód nasz półciężarowy, który w skrzyni były kamienie polne, dlatego żeby się nie wywrócił, zatarasował szerokość jezdni, a kierowca Koppego wjechał na wąski chodniczek, troszkę na nasyp i pojechał dalej. Nie zatrzymał się. Samochód nie został zatrzymany.
    </section>
    <section>
        <time>3727</time>Tutaj stali koledzy, którzy czekali najpierw na ten samochód z obstawą. Patrzą, że jedzie wóz, nie ma obstawy. Wszystko to były zaskakujące sytuację. Akcja się nie udała. Koppe katapultował się, to pan wie o tym? Zapadł w tym samochodzie. Pojechał, strzelali, potem uciekali przez park Ojcowski. Dojechali, mieli małą potyczkę. Niemców trochę zlikwidowali, uciekli. Dojechali do wsi Udórz. Tam się zatrzymali na chwilę, na długą chwilę. Jeden z kolegów, Schielberg Gienio nazwisko jego, „Dietrich” pseudonim. Wszystko niemieckie - Polak stuprocentowy. Co pan się ogląda?<span style="font-weight: bold;"> Wszystko w porządku. </span>No myślę. I onże wymagał pomocy, ale ci wszyscy, którzy byli lekko ranni, starali się uciec.
    </section>
    <section>
        <time>3802</time>Wśród lekko rannych była „Zeta” Halina Grabowska. Niemcy jednak zatrzymali tę grupę naszych kolegów. „Zeta” w samochodzie strzelała, potem jakoś się zsunęła, była pod samochodem, strzelała do Niemców. Poranili ją serdecznie, zabrali do Pilicy, z Pilicy do Krakowa, do więzienia na Montelupich, po czym wożono ją z tego więzienia na ulicę Pomorskich. To jest tak, taki charakter miał tam ten budynek, jak u nas aleja Szucha. I tam były badania. Tam ją postrzelono, zastrzelono. Koledzy, którzy uciekali, niektórzy zostali złapani. M.in. był taki kolega, który uciekł i któremu gospodarz obejścia wskazał piwnicę, która była w szopie. Ale kolega krwawił, więc zostawił ślady krwawe i po tych śladach psy tropiące wytropiły. Zabito tego chłopaka.
    </section>
    <section>
        <time>3885</time>W każdym razie jedenastu udało się uciec. Byli przechowywani w szopie wiejskiej. Tam, gdzie trzymają zboże zwykle chłopi. Zorganizowano im przewóz do Warszawy, tzn. w ten sposób, że niedaleko od tej miejscowości, w której się zatrzymali, była stacja kolejowa i na tej stacji kolejowej umówiony kierownik pociągu, a raczej ten, który ten pociąg prowadził, zatrzymał się. Wsiedli do różnych wagonów. Po drodze nadrobiono czas, że był o oznaczonej porze na stacji, o której być powinien. Wysiedli przed Warszawą, bo gdyby w Warszawie, toby ich zatrzymali. Ja natomiast z koleżanką, z „Dewajtis”, po tym wykonaniu zadania naszego przekazałyśmy informacje panu „Rayskiemu”, o czym nie powiedziałam, że kierownikiem komórki wywiadowczej był pan Aleksander Kunicki pseudonim „Rayski”.
    </section>
    <section>
        <time>3967</time>Otóż przekazałyśmy mu informację, co myśmy widziały, co zrobiłyśmy. Nie wiedziałyśmy, jakie losy były kolegów i jakie losy samego Koppego. Wsiadłyśmy wieczorem do pociągu, przyjechałyśmy nie do Warszawy, tylko przed Warszawą pociąg się zatrzymał. Szła wiadomość wśród pasażerów, że Niemcy łapią na Dworcu Głównym. Część ludzi wysiadła. Myśmy też wysiadły. Z dala widać było tory kolejki EKD. Wsiadłyśmy do tej kolejki. Dojechałyśmy na ulicę Nowogrodzką, przy Marszałkowskiej. Tam była stacja kolejowa kolejki EKD. Ja z walizeczką małą, Elżunia także. I byłyśmy już w Warszawie. A zaraz po tym, niedługo, bo to był 12 lipiec, było powstanie warszawskie. Więc tak to doszliśmy prawie do sierpnia 1944 roku.
    </section>
    <section>
        <time>4030</time>A przedtem nie powiedziałam, że przecież będąc w oddziale, który nosił kolejne kryptonimy: „Agat” od Anty-Gestapo, „Pegaz” – Przeciw-Gestapo, potem „Parasol”. Dlaczego „Parasol”? Mieliśmy być oddziałem dywersyjnym zrzucanym na tyły cofającego się wojska niemieckiego przecież. No i jeżeli odziałem dywersyjnym, no to wiadomo, jakie zadania. Natomiast zaczęliśmy przechodzić teoretyczne przeszklenie na skoczków spadochronowych. Ale to było niewiele tych zajęć. Gdzieś tam szykowano wieżę spadochronową, ale to było wszystko w planach. Natomiast ja nie miałam już zadań takich jak przed akcją "Koppe", tzn. rozpoznań nie prowadziłam. Znaczy, ja nie prowadziłam, brałam udział w rozpoznaniach.
    </section>
    <section>
        <time>4093</time>W związku z czym przydzielono mnie gdzie? Do kwatermistrzostwa. Dlaczego? Dlatego, że znałam adresy, gdzie były składowane nasze nie tyle dokumenty, ile broń, amunicja, granaty. Tę wiedzę miałam, bo przed tym także zanosiłam czy odbierałam broń. Tak to 1 sierpnia polecono mi pojechać na Koło, to była dzielnica Warszawy, ażeby stamtąd przywieźć granaty. To zrobiłam razem z koleżanką, z Haliną Wojciechowską. Jechałyśmy dorożką, bo jednak paczka z granatami to ciężka. Koledzy jechali tramwajem i do nas machnęli ręką, bo trudno powiedzieć, że machali. Myśmy udały, że nie widzimy, bo to chodziło o to, żeby w dalszym ciągu było konspiracyjnie. Wysiadłyśmy na rogu Młynarskiej i Żytniej. Miałyśmy pójść na Gibalskiego. To jest ulica odchodząca od ulicy Żytniej.
    </section>
    <section>
        <time>4174</time>Byłyśmy na wysokości cmentarza, jak pękł sznurek w paczce, którą niosła „Tina”, czyli Halina Wojciechowska. Rozsypały się granaty na chodniku. Naprzeciwko nas szedł pan i powiedział: - <span style="font-style: italic;">O, jak się panie źle bawią.</span> I zaczął uciekać. Ja natomiast przyklęknęłam i zaczęłam sprawdzać, czy we wszystkich tych granatach są zawleczki. Bo jak jest zawleczka, no to jest zabezpieczony. Szczęśliwie były. Pozbierałyśmy te granaty. Jakoś tam w papier; doszłyśmy. To była pierwsza nasza przygoda. To później euforia. Widzimy siebie w dużej grupie, bo tak to widzieliśmy cztery, pięć osób. Jak przynosiłam na zajęcia, na ćwiczenia jakieś materiały czy jak sama prowadziłam zajęcia, lub większą grupę wtedy, kiedy byłam na ćwiczeniach w lesie. A tutaj nas tak dużo. Ludzie byli w euforii, szczęśliwi. Pić nam dawali. To nie chodzi o napoje wyskokowe, ale kawę, herbatę przynosili, częstowali itd.
    </section>
    <section>
        <time>4247</time>Zgłosiłam się do swego komendanta, czyli do kwatermistrza kompanii i dowiedziałam się, że mam przygotować kolację. Nie powiem, że byłam najszczęśliwsza. Powiedziano mi, że mam iść na ulicę Leszno. Ja tam mieszkałam w okolicy, to wiedziałam, gdzie jest szpital dziecięcy. W tym szpitalu dziecięcym, gdzie dzieci leżały, leżeli już ranni koledzy z „Parasola”. No ale robić kolację wtedy, kiedy inni siedzą na linii... Ja, kapral podchorąży po tylu różnych kursach, które ukończyłam, uważałam, że jest to jakaś ujma na honorze. Ale rozkaz jest rozkaz. Poszłam, kroiłam chlebek, smarowałam marmoladą, przygotowałam kawę. Cały czas byłam nieszczęśliwa, ale robiłam to, co mi kazano. Przyniosłam to na linię i zobaczyłam, że koledzy są po prostu głodni, bo ludzie przynosili do nas na kwaterę, a już na barykadę to nie zawsze. Uznali, że barykada to jest ta część wysunięta i tam może nie należy. Zjedli. I się troszkę uspokoiłam, że to nie jest tak.
    </section>
    <section>
        <time>4340</time>Później, jak przeszliśmy na Stare Miasto poprzez ruiny getta, po zdobyciu przez batalion „Zośka” tak zwanej "Gęsiówki" - to był obóz li tylko dla Żydów i to o wysokich kwalifikacjach, powiedziałabym, jubilerskich. Bo ze złota zrabowanego Żydom: zębów złotych, pierścionków, bransoletek, przygotowywali różne rzeczy dla żołnierzy jako nagrody za służbę. Przeszliśmy, jak powiedziałam, z przygodami. Niemcy strzelali z kościoła na Dzielnej. Zabijali. Tak zabili kolegę. To też było prawie tuż przy mnie. No, weszliśmy przez ruiny getta na Stare Miasto. Część osób została na Woli i ze Starego Miasta na Wolę jeszcze chodzili bronić tam, na cmentarze na przykład, bronić naszych pozycji.
    </section>
    <section>
        <time>4430</time>Ja natomiast, gdy byliśmy na Freta 10 - tam była wielka taka sala widowiskowa, to z tyłu za kościołem na Freta szykowała się grupa do wyjścia do getta - ja chciałam się zgłosić. Nasz oficer od wychowania bojowego Stanisław Nowiński „Niesz” (wykładał na podchorążówce również), zapytał mnie: - "<span style="font-style: italic;">Kama", chcesz iść razem z grupą na linię? A byłaś w szpitalu? – Nie, nie byłam. Byłam na Woli, ale tutaj nie. – A widziałaś, w jakich warunkach leżą nasi chłopcy? To idź do szpitala i zobacz.</span> Poszłam i zdecydowałam, że należy założyć punkt sanitarny dla naszych kolegów, żeby ich zabrać z tych szpitali. W Pałacu Krasińskich w suterynie i na parterze leżeli ranni koledzy. Na parterze była sala, którą można nazwać salą operacyjną, sala opatrunkowa, gdzie lekarze przez cały czas robili opatrunki i operacje tym ludziom, których przynoszono.
    </section>
    <section>
        <time>4519</time>Natomiast ci, którzy już uzyskali tę pomoc, leżeli. Ale w szpitalach były o wiele gorsze warunki niżeli tutaj. Koleżanki mi pomogły, koledzy także. Jedna z naszych koleżanek, Krystyna w swoim mieszkaniu, za wiedzą mamy przecież, zdecydowała, że urządzi się punkt sanitarny. Było to na ulicy Nowomiejskiej, chyba 26. Tam leżał „Gryf”, znany już w tej chwili jako dowódca obrony Pałacyku Michla. Była Nina, żona Jeremiego. Ślub brali 17 sierpnia w katedrze polowej obecnie nazywanej przy ulicy Długiej. No i kilku moich kolegów: Staszek Jastrzębski, "Kopeć", "Bolec" i wielu innych. Coraz to przybywało tych rannych. Ludzie oddawali własne mieszkania, bo mieszkali, faktycznie żyli w piwnicach. A ci moi ranni leżeli na parterach i tam im, jak umiałam i mogłam, starałam się nieść pomoc.
    </section>
    <section>
        <time>4601</time>Gdy Stare Miasto chyliło się ku upadkowi i wiadomo było, że musimy wyjść ze Starego Miasta, była propozycja, żeby górą się przebić na Śródmieście. To przebicie się nie udało. Wobec tego weszliśmy do kanału. Z moimi rannymi czekałam przy ulicy Długiej w różnych miejscach. Oni leżeli, żeby ich zabrać. Później musieli iść, ale na razie w pozycji leżącej czekali na moment przejścia do Śródmieścia. Po czym okazało się, że trzeba wchodzić, ale do kanału. I tak to weszliśmy na rogu Długiej i Miodowej do kanału. Potem wyszliśmy chyba po sześciu czy ośmiu godzinach marszu w tych odchodach miejskich na Wareckiej przy Nowym Świecie.
    </section>
    <section>
        <time>4669</time>Taka byłam zdumiona, to był przecież sierpień, koniec, pierwsze dni września, 1 września, czy 2, że są liście na drzewach, że są domy, w których są szyby, że ulicami chodzą panie umalowane i uczesane. Tego już nie było na Starym Mieście. Poumieszczałam rannych w różnych punktach czy szpitalach. Sama się umyłam byle jak. Gdzieś trzeba było się umyć. Nie można było tak chodzić. Nie dość, że ciekło, to jeszcze śmierdziało okropnie. Zaczęłam szukać swego ojca. Dowiedziałam się, że gdzieś w prasie podał wiadomość, że poszukuje córki. A już jak byłam na Woli, powiedziałam, że mieszkałam na Woli, powiedziałam już wtedy tacie, w jakim jestem oddziale, jaki mam pseudonim. To już uważałam, że mogę powiedzieć. Ojciec mi powiedział, w jakim jest oddziale, i że będzie starał się dojść do Śródmieścia. I faktycznie doszedł.
    </section>
    <section>
        <time>4736</time>Mama z babcią zostały na Woli. Wtedy, kiedy - był to chyba 6 sierpnia - kiedy wypędzali ludność z tej okolicy, mamę i babcię popędzono w stronę granic miasta, czyli przez Koło. Mama zdołała odejść od transportu, nie zdając sobie z tego sprawy, bo chciała po prostu zostawić paczkę, taką torbę przeciwmolową, w której było mamy futro, mój kostium, taki dwuczęściowy ubiór: spódnica i żakiet, i coś tam jeszcze. Panie to dźwigały, więc wiadomo, że to było ciężkie, a niezbyt potrzebne na razie w drodze. Zobaczyła kuzyna, który mieszkał tam na Kole, a który w pierwszych dniach września 1939 roku był u nas. Pokazała mu, że idzie do WC i zostawiła tam te rzeczy w tej torbie przeciwmolowej. I wracała. I już kałmuk - przepraszam, bo to był nie Niemiec - nie pozwolił dojść do tego transportu. Tym sposobem babcia poszła razem z transportem, a mama uciekła.
    </section>
    <section>
        <time>4825</time>Losów babci nie znam. Wiem, że nie dojechała tam, gdzie dojechały jej sąsiadki z tej okolicy. Zapewne zmarła. Natomiast wracając do przejścia naszego na Śródmieście, powiem, że po krótkim odpoczynku, urozmaiconym np. koncertami w... Gdzie jest teraz... Od Tamki jest wejście i ze Śródmieścia górą do konserwatorium. O, właśnie. W konserwatorium były koncerty. W konserwatorium czy gdzieś tam Fogg śpiewał. Byliśmy, nie mówię, że całą grupą, ale część z nas była. Otrzymaliśmy rozkaz, że mamy przejść na Czerniaków. Z tym że nocowaliśmy na razie w Alejach Ujazdowskich w ambasadzie bułgarskiej dawnej. Stamtąd o świtaniu przeszliśmy do ulicy Książęcej i Książęcą w dół wykopem.
    </section>
    <section>
        <time>4911</time>Trzeba było iść schronem bardzo schylonym, bo tam z jednej strony byli Niemcy, po prawej stronie, a po lewej stronie był szpital Łazarza. Teraz tam jest to centrum i giełda, ale wtedy tam Niemcy byli i tak blisko, a my tutaj tym wykopem. Ale przeszliśmy przez ZUS, czyli przez obecnie Szpital Czerniakowski aż na Zagórną i tam mieliśmy odpoczywać. Jak się umyłam, to doszłam do wniosku, że trzeba iść do fryzjera. Nie dlatego, że chciałam mieć piękne włosy, tylko dlatego, że te włosy same chodziły. Przecież przez miesiąc pobytu, ponad miesiąc na Starym Mieście, kiedy co chwila padały bomby, był pył, kurz, opiekowałam się rannymi. odę miałam zawsze gotową, ale do umycia rąk. Ale żeby sama się tak cała pluskać to nie bardzo, a już głowę myć... I wszystkie dziewczyny miały te same kłopoty. Pan fryzjer obciął mi włosy na zapałkę, potem spalił wszystko.
    </section>
    <section>
        <time>4995</time>No i taka obcięta, wcale nie zwracając uwagi na swój wygląd zewnętrzny, szczęśliwa, że chodzę - a byłam dwa razy ranna, na Starym Mieście i na Czerniakowie, raz na Starym Mieście, raz na Czerniakowie - ale szczęśliwa, że chodzę, że się ruszam, zdecydowałam, zresztą i dowództwo także, że będę na linii. Otóż nas na linię posyłano i stałyśmy na barykadzie. Na przykład w nocy miałyśmy, nazwijmy to, dyżury, żeby obserwować na przedpolu, co się dzieje, czy się Niemcy zbliżają, czy nie itd., itd. Były to różne tam historie. M.in. Mirski kazał mnie i koledze wejść na budynku niewykończonym, ażeby zobaczyć, czy od strony niemieckiej zbliża się czołg i czy będą strzelali może w naszą stronę.
    </section>
    <section>
        <time>5059</time>Weszliśmy na klatkę schodową. Mieliśmy okręcone buty szmatami, żeby nie było słychać skrzypu, nic, skrzypienia. Od strony Czerniakowskiej jakiś strzelec strzelił. A ja szłam z kolegą razem. Trafił go w serce z tyłu, w plecy. Jeszcze podtrzymałam tego kolegę, na podeście, na półpiętrze położyłam. Krew pulsując uciekała, czyli było już wiadomo, jak jest ranny. Krzyknęłam, że jest ranny. Na dole stali koledzy, zorganizowali osłonę, czyli strzelali tam w tę stronę Czerniakowskiej. Przyszli tacy, którzy pomogli mi znieść tego kolegę. Faktycznie zmarł. A nie chciał iść i wykonać nie chciał tego rozkazu, ponieważ żonę swoją z małym dzieckiem spotkał. Faktycznie był niepisany zakaz przyjmowania do oddziału mężczyzn żonatych i kobiet, które były już żonami. Całe towarzystwo to byli panny i kawalerowie.
    </section>
    <section>
        <time>5151</time>Ale ci pobrali się i było dziecko. To tak się dziwnie wiąże, ponieważ ten chłopiec, tzn. jego dziecko, urósł, ma syna, który się ożenił z bratanicą mojego pierwszego męża. Co pan na to? I znów jesteśmy jak gdyby razem. No, ale po tym Czerniakowie, gdzie broniliśmy gazowni, gdzie byliśmy na Ludnej - były tam straszne walki; gdzie przeszliśmy na Okrąg. Byli Niemcy na Czerniakowskiej, od strony Solca już także Niemcy dochodzili, a my w środeczku. Przeszliśmy na Zagórną. Przyniosłam rozkaz od dowództwa, od „Radosława”, że ci, którzy mogą utrzymać broń i mają amunicję, żeby szli bronić przyczółka. Bo już słyszeliśmy przez megafony polskie melodie, m.in. "Legiony to...". Grali nam z tej strony praskiej takie melodyje. Widzieliśmy żołnierzy polskich.
    </section>
    <section>
        <time>5234</time>Pan sobie wyobrazi: po pięciu latach strasznej okupacji zobaczyć żołnierza w mundurze z orzełkiem polskim? Ja nawet w pierwszej chwili to nie zauważyłam, że on nie miał korony. Orzełek był i był człowiek, który tak troszkę zaciągając opowiadał. Byli to chłopcy ze wsi, którzy w ogóle miasta przed tym nie widzieli. Po krótkim przeszkoleniu wojskowym, ale krótkotrwałym, i tacy, którzy nie mieli najmniejszej orientacji. Jak mówiliśmy, że nie wolno wychodzić z budynku, bo Niemcy strzelają, bo są tacy, którzy strzelają, no to oni się śmieli. Ale jak jeden, drugi dostał, a niektóry w czapę, czyli po prostu już dostał i nie wstał więcej, to zaczęli jednak nas uważać. Z tym że cóż z tego, że oni byli po tej stronie, ale żeby w ślad za nimi przysłano broń, amunicję. Broń, to nie tylko broń maszynową, ale cekaemy, elkaemy... Ale oni mieli te swoje pepesze i pewno amunicji tyle, co do tej pepeszy na raz.
    </section>
    <section>
        <time>5309</time>Łatyszonek, to był major z tamtej strony, który przepłynął, to przecież gdy przyszłam do niego i powiedziałam, że jesteśmy pod ostrzałem ze strony praskiej... I tak: ze strony praskiej strzelali, ze wzgórza sejmowego - tam już Niemcy byli - i od strony Mostu Poniatowskiego z przyczółka samego, tego warszawskiego, bo już był most wysadzony. Ach, nie opowiedziałam, że widziałam, jak most wysadzano, tzn. nie ludzi, którzy go wysadzili, bo tego nie widziałam, natomiast miałam rozkaz obserwowania przedpola z budynku, w którym jest poczta (ona istnieje do dnia dzisiejszego na Ludnej przy Solcu). Byłam tam w tym budynku, leżąc na posadzce (przecież przy okienku malutkim nie mogłam stać), widziałam, że w pewnej chwili coś wybuchło i most unosi się do góry, a potem pada.
    </section>
    <section>
        <time>5375</time>Czy pan wie, że bomby, jak leciały z samolotów, to gdy trafiła bomba w dom, to nie od razu on leciał do dołu. Nie, najpierw się unosił do góry, a potem padał. Jak by mi ktoś to powiedział, to bym powiedziała, że niemożliwe, ale tak to widziałam. Tak było. Bomba uderzyła w dom, robiła się próżnia, a później wybuch powodował, że to szło do góry i do dołu. To już teraz można tak sobie wytłumaczyć. Na pewno tak było. Znaleźliśmy się przy Zagórnej. Uważałam, że będziemy wchodzili do jakiegoś przekopu, żeby nad Wisłą bronić tego skrawka ziemi, na której jesteśmy i oczekujemy na tych, którzy przypłyną.
    </section>
    <section>
        <time>5430</time>Okazało się, że się bardzo myliłam. Mało tego, teraz tam ta jezdnia wygląda inaczej. A na Solcu było tak, że były budynki parterowe, chodniczek, rynsztok i potem jezdnia wyżej, boczek - kamienie polne i dopiero później jezdnia. Pan sobie wyobraża? Więc ja myślałam, że my idziemy, że jak jest ta jezdnia tam wyżej, to tam będzie przekop i my tym przekopem przejdziemy nad Wisłę. Nie. Jak stanęłam, prawda, nie w dół zeszłam, tylko na górę, na jezdnię... Straszny to był czas, bo Niemcy oświetlali rakietami, Rosjanie strzelali z tamtej strony świetlnymi pociskami, ci ze wzgórza sejmowego też na miejsce, gdzie myśmy stali. Więc jak to błysnęło, to nieruchomieliśmy, po czym gasły te wszystkie światła, to kto mógł, to wchodził.
    </section>
    <section>
        <time>5505</time>Powiem panu, że ja się nieczęsto bałam. Jakaś taka struktura we mnie istniała. Ale wtedy bałam się jak zwierz. Okropnie. Lęk może człowieka pozbawić ludzkich odczuć, ludzkich gestów. Wiem, że koleżankę odsuwałam i sama chciałam być tam w kanale w środku. Już nie znosiłam tych wybuchów, tej pewności, że mnie zaraz trafi, nie niepewności - pewności, że mnie zaraz trafi. Koleżanka się odwróciła i powiedziała: - <span style="font-style: italic;">„Kama”, co ty robisz?</span> A koleżanka była ranna. Koleżanka z drugą koleżanką poszły nad Wisłę, żeby przepłynąć na drugą stronę, ponieważ „Zojda”, bo to o niej mowa, miała rodzinę zamieszkałą po drugiej stronie, czyli po stronie praskiej. I namówiła "Maję", żeby ta także z nią poszła.
    </section>
    <section>
        <time>5577</time>A "Maja" tym bardziej chętnie zdecydowała się, że w czasie okupacji zmarła jej mama, ojciec był w obozie dla oficerów, kapitan i siostra zginęła 1 września zasypana na Starym Mieście przy ulicy Długiej (faktycznie na Barokowej, tej ulicy już teraz nie ma, jest tylko tablica na budynku Instytutu Sztuki, w tym miejscu). "Maja" mówiła: - <span style="font-style: italic;">Jak ojciec wróci po wojnie, to przynajmniej niech jedną zastanie.</span> Ojciec nie wrócił. W ogóle już po wojnie nie wrócił do Polski. Nie miał do kogo. Dwie córki nie żyły, żona też nie. I tak to zginęła "Maja". A ja tę „Zojdę”, która przyszła i nie umiała nam powiedzieć, w którym miejscu została Majka, jak ją można ratować - koledzy poszli, szukali, nie znaleźli jej - ja tę „Zojdę” odsuwałam.
    </section>
    <section>
        <time>5646</time>Cofnęłam się. Bezwzględnie, że nie weszłam zaraz za nią, no ale też i nie ostatnia. Trochę się opanowałam. W kanale tym było strasznie. Niemcy wybudowali dwie barykady, w kanale. Barykady, które poprzez te śmiecie, które płyną, zostały zatkane. Kto budował te barykady? No, przecież nie Niemcy. Pewno tam Polaków posłali. Tak jak się szło od strony Wisły, to najpierw była woda niby nie za głęboka, ale zaraz za barykadą to była taka, że bym utonęła. Dobrze, że był z nami kolega z "Czaty", wysoki, który nas podejmował z tej barykady, bo to trzeba było wejść po tych sprzętach, meblach, nie wiem, co tam było na tej barykadzie wysoko. Stamtąd nas zdejmował, przenosił kawałek i wracał po następne. Bo inaczej byśmy potonęły, te wszystkie niskie dziewczyny.
    </section>
    <section>
        <time>5724</time>I tak to później była druga barykada. Wyszliśmy, odpoczęliśmy trochę i posłano nas na linię. Z tym że odpoczęliśmy. Trzeba było uprać mundury, trzeba było znaleźć jakieś ubranie, żeby się przebrać, umyć się - to przede wszystkim, no i poszliśmy na linię. Wydawało nam się, że jesteśmy w siódmym niebie: dużo zieleni, dużo spokoju. Zupełnie inaczej niż na Starym Mieście. Przechodziłam, zostałam wysłana do „Radosława”, który był w innym miejscu, tzn. na Mokotowie. Myśmy byli od strony Odyńca, a pośrodku jest park Dreszera, więc w stronę miasta, za tym parkiem Dreszera był „Radosław”. Miałam złożyć meldunek o sytuacji, w jakiej jest nasz oddział, co uczyniłam.
    </section>
    <section>
        <time>5795</time>Wracając zobaczyłam, że lotnik niemiecki zbliża się. Oni, jak się zbliżali i zniżali, to strzelali z broni pokładowej. Nikt ich nie straszył, bo nie miał czym. Zobaczyłam, że leci, to zrobiłam „padnij” obok jakiegoś pana, który tam leżał też w trawie. Jak lotnik odleciał i przestał strzelać, mówię do tego pana: - <span style="font-style: italic;">Proszę pana, już możemy wstać.</span> Ja patrzę, a to trup. Wstałam, odeszłam kilka kroków i patrzę: jakaś teczka leży. Spojrzałam najpierw ostrożnie: nie granaty, nie broń, co tam było? Pomidory. Ja przecież przez całe dwa miesiące pomidorów nie jadłam i w ogóle jarzyn nie jadłam. Jak by mnie pan zapytał, co jadłam, to bym powiedziała, że nie wiem. Nie pamiętam. Nie to było ważne. Coś musiałam jeść, coś musiałam pić, ale nie to było najważniejsze.
    </section>
    <section>
        <time>5860</time>Jak mnie dopytują czasem młodzi: - <span style="font-style: italic;">Jak to, nie pamięta pani, co pani jadła?</span> Czy to było ważne? Nie to, inne sprawy były ważne, nie jedzenie i picie. Jak zobaczyłam te pomidorki, zaczęłam krzyczeć: - <span style="font-style: italic;">Znalazłam pomidory! Czyja teczka? Czyja teczka?</span> Nikt się nie zgłaszał - może tego, obok którego leżałam. Nie wiem. Teczkę zabrałam, przyniosłam na kwaterę. Umyliśmy te pomidorki, podzieliliśmy. Po pół pomidorka na każdego wypadło. Było to 24 września 1944 roku. Dlaczego to pamiętam? Bo to był dzień moich urodzin. Ja wtedy kończyłam osiemnaście lat. Słyszał pan o toaście pomidorowym z okazji osiemnastych urodzin? Na pewno nie. To ja miałam taką przyjemność.
    </section>
    <section>
        <time>5922</time>Potem poszłam drugi raz do „Radosława”. Powiedziałam, że Niemcy coraz bliżej. Polecił nam przyjść poza park Dreszera i tam czekaliśmy na możliwość wejścia do kanału. W międzyczasie moi koledzy, ponieważ - o, to, to pamiętam, co jadłam - byli bardzo głodni, ja zresztą też, i stwierdzili, że pójdą, może złapią gdzieś jakiegoś psa czy coś. A przynieśli oskórowane zwierzę, które miało cztery nogi, było już bez łba, wypatroszone, no i zrób coś z tego. Gdzieś tam jakiś tłuszcz znalazłam, coś zrobiłam, dałam, każdy spróbował. Jakie pyszne było! Zjedliśmy, po czym o wodę się postarali, zrobiliśmy jakiś napój typu niby pseudo-herbata, pewno ta kawa zbożowa. Wypiliśmy i poszliśmy dostać się do kanału. Kolega starszy od nas het, przyszedł, mówi:<span style="font-style: italic;"> - "Kama", co zdobyłem! – No co? – Popatrz, futro ci przyniosłem.</span> <span style="font-style: italic;">Breitschwanz!</span>
    </section>
    <section>
        <time>6004</time>Przygotowałam to; weszliśmy do kanału. Szliśmy osiemnaście godzin. Proszę spojrzeć na plan Warszawy: Bałuckiego, róg Wiktorskiej i wyszliśmy w Alejach Ujazdowskich przy ulicy Wilczej po osiemnastu godzinach wędrówki. Zagubiliśmy się, zbłąkaliśmy. Bezwzględnie bez jedzenia i picia, to zrozumiałe. „Zojda” chciała koniecznie napić się. Ona miała temperaturę, była ranna w palec. Wszystko jedno, czy palec. Jeżeli temperatura i robi się zgorzel, to jest bardzo niedobrze. Nie napiła się, dostała ode mnie po buzi, żeby ją przywołać do przytomności, musiałam. Też musieliśmy pokonać dwie barykady, bo część drogi była ta sama, co z Czerniakowa na Mokotów, a później w lewo odbiliśmy. Dwaj moi koledzy odeszli i poszukali drogi. Dowiedzieli się, wyszli, przyszli, wyszliśmy.
    </section>
    <section>
        <time>6077</time>Część trzeba było przebyć jak tutaj od progu do sufitu po takiej stromej ścianie. Ciągnęłam elkaem. Nie wiem, dlaczego. Ciągnęłam taśmę z amunicją. Też nie wiem, dlaczego. Chyba to wszystko chore było trochę. Ja uważałam, że broń jest zawsze bardzo potrzebna i amunicja, no ale wtedy już? Koniec powstania? A jednak. Ten, który był, nazwijmy to umownie, właścicielem, który obsługiwał ten elkaem i taśmę miał, już nie miał siły i powiedział, że on zostawi to wszystko. Dla mnie to było nie do przyjęcia. Przydźwigałam to do wyjścia do kanału i tam powiedziałam, że ja już nie wejdę na klamry, żeby się wydostać, więc mnie przywiązano pasami, linami, wyciągnięto mnie na powierzchnię. Okazało się, że za dużo było powietrza. Rozpierało mi płuca. Coś tam na nos założyłam.
    </section>
    <section>
        <time>6146</time>Potem się umyłam, wypluskałam jakoś. Kolega, ten, który mi futro dawał, przyniósł skądś, nie powiem skąd on zdobył, jakiś alkohol. To tak pod paznokieć żeśmy wypili. Naprawdę było to niewiele, minimalna ilość. Ale dla nas wygłodzonych to i to było za dużo. Jakieś płatki kartoflane znalazłam i to rozprażyłam w wodzie i żeśmy to zjedli. Po czym stwierdziłam, że idę szukać mojego ojca. Ci, którzy mieli temperaturę, to gdzieś tam znalazłam jakieś środki przeciw temperaturze. Położyli się na sprężynach, bo materaców już nie było. Ludzie do piwnicy wynieśli. Więc były dawniej łóżka, były sprężyny i na to się kładło materace. Oni się położyli na prostych sprężynach. Już i też zasypiali. A ja poszłam taty szukać. Znalazłam. Zasnęłam.
    </section>
    <section>
        <time>6207</time>Tam się umyłam, zasnęłam, opowiedziałam wszystko, co uważałam, że jest do opowiedzenia z moich wrażeń z Czerniakowa. Śpiąc opowiedziałam. Po czym jak się obudziłam, to dostałam coś do zjedzenia i już niedługo po tym była kapitulacja. Na Kruczej mieliśmy swoją kwaterę. Pamiętam, któryś z kolegów przyszedł, powiedział, że jest koniec powstania, kapitulacja. Nastawiono patefon, płytę i płakaliśmy tańcząc. Straszny to był taniec. To niedługo trwało. A później trzeba było szykować się do obozu, gdzieś tam zdobyłam "pluj-kaszkę". Co to jest "pluj-kaszka", pan wie? <span style="font-weight: bold;">Niestety, nie wiem.</span> To jest zboże mielone na młynku ręcznie. <span style="font-weight: bold;">Już się domyślam. </span>Razem z plewami, dlatego "pluj-kaszka", bo się je i pluje. To się moczy jakiś czas, później się gotuje. W każdym razie jest to coś, co można zjeść, plując.
    </section>
    <section>
        <time>6282</time>No więc miałam tę "pluj-kaszkę", miałam jakieś leki. Jedną torbę, chlebaczek to miałam z lekami. Drugą to "pluj-kaszkę", przepraszam za określenie, ale to jest normalne: majtki, koszulę, bluzkę, żebym miała coś na zmianę. I tak to uposażona poszłam, a ojciec razem ze mną. Przyszłam. Na Śniadeckich stali moi koledzy. I w tej długiej kolejce zobaczyłam pana, którego pamiętam do dnia dzisiejszego. Na jednym ramieniu z jednej strony, na drugim ramieniu z drugiej strony miał klatki z ptakami i chlebak z przodu i chlebak z tyłu. Jak pan sądzi, co on miał w tym chlebaku? Ja myślę, że jedzenie dla tych ptaków.
    </section>
    <section>
        <time>6333</time>Na tle tych ludzi obdartych, jednych czysto umytych, innych mniej czysto, ostrzyżonych, nieostrzyżonych, stał człowiek z tymi ptakami. To jest nadrealne, prawda? A jednak było. I tak sobie pomyślałam: jeżeli on te ptaki chce uratować, ja też idę do obozu. A ojciec mnie cały czas przekonywał, żebym nie szła. Poszłam do kolegów, rozmawiałam, potem tata mnie kiwał, stał biedny. Mówię biedny, bo teraz to go rozumiem, wtedy pewno nie rozumiałam. Zapytał mnie: - <span style="font-style: italic;">Powiedz mi, Marychna.</span> - Jak był wzruszony to do mnie mówił "Marychna". - <span style="font-style: italic;">Powiedz mi, Marychna, czy z historii znasz taki przypadek, że ktoś nie musiał pójść do niewoli, a poszedł? I został oceniony pozytywnie? Nie miał żadnego zadania</span>.
    </section>
    <section>
        <time>6399</time>Ja faktycznie żadnego zadania nie miałam. Zastanowiłam się: - <span style="font-style: italic;">Nie, nie znam takiego. – No a ty chcesz iść. A po co? Popatrz, zostałem sam. Nie ma mamy, nie mama babci. Nie wiem, co się dzieje z moją mamą. </span>Znaczy z ojca matką. - <span style="font-style: italic;">Ty chcesz iść do niewoli, gdzie Niemcy ludzi zabijają. </span>Taka była przecież wersja.<span style="font-style: italic;"> - I chcesz iść na pewną śmierć?</span> Doszłam do wniosku, że ojciec ma rację. Nie śmierć mnie przerażała, co że to jest dyshonor. To było ważniejsze! Miałam osiemnaście lat. Dziś się żyje, jutro się umiera. Ale to honor stracić, to było straszne. W związku z czym poszłam, powiedziałam, że nie idę.
    </section>
    <section>
        <time>6457</time>Miałam czapkę gdzieś tam, białą, zdobyłam ja czy tata. Taką narciarkę, co to się opuszcza na uszy. Namalowałam sobie pracowicie gwiazdkę, ponieważ zostałam mianowana do stopnia podporucznika, jako że ostatnim rozkazem wodza naczelnego wszyscy, którzy ukończyli szkołę podchorążych, zostali mianowani do stopnia podporucznika. Między innymi dlaczego - dlatego, żeby trafić do oflagów, a nie do stalagów. Jaka jest różnica między oflagiem, a stalagiem?<span style="font-weight: bold;"> Oflag to jest obóz oficerski. Ten drugi był dla żołnierzy szeregowych.</span> Brawo, brawo, młody człowieku. Właśnie tak. Więc żeby poszli do obozu oficerskiego. Oddałam koleżance tę czapkę. Koleżanka na tym skorzystała - nie mówię w tej chwili zjadliwie - bo w obozie już została mianowana, jak opuszczała obóz po wyzwoleniu, do stopnia porucznika, nie podporucznika. Ale nieważne. Przeżyła ten obóz, to najważniejsze.
    </section>
    <section>
        <time>6521</time>Ja przeżyłam. Z ojcem wyszliśmy. Jak już byłam na wolności, to czekałam, kiedy, w jakim momencie uciekniemy. To nie to, że ja sama z tatą. I otóż nadjechała kolejka EKD, bo szliśmy wzdłuż szyn kolejki EKD. Gdzie? Do Pruszkowa. I panowie z tej kolejki w mundurach EKD zachęcali te starsze panie, bo to przede wszystkim tam starsze panie i panowie, że po co mamy iść, skoro oni nas podwiozą. Jak wsiedliśmy, to panowie stwierdzili, odjechaliśmy. Niemcy nas zatrzymali. Ale oni powiedzieli: - <span style="font-style: italic;">Nach Pruszków, nach Pruszków. - Ja, bardzo dobrze.</span> I puścili nas. A ci panowie powiedzieli, ci kolejarze: - <span style="font-style: italic;">Nie, my do Pruszkowa nie jedziemy, tylko do Podkowy Leśnej. Tam się przesiądziecie i do Grodziska pojedziecie. A ponieważ kolejarz wiele nie zarabia, ile kto może - proszę.</span> Ja wiem, że pięć złoty miałam, okupacyjne. Mój tata też. Włożyliśmy do tej czapeczki. Tam, powiedzmy, pięćdziesiąt osób, to jakieś pieniądze zebrali.
    </section>
    <section>
        <time>6591</time>Zawieźli nas do tej Podkowy Leśnej. Tam wysiedliśmy i powiedzieli, żebyśmy bezwzględnie na to, wszystko jedno jak, wsiedli do tego pociągu. Bo w następnym to Niemcy mogą wyłapywać warszawiaków. Przecież miałam kenkartę warszawską. I otóż dojechaliśmy do Grodziska Mazowieckiego. Tam poszliśmy do RGO, to taka była rada. RGO to była Rada Główna Opiekuńcza. Żeby nam wskazali, gdzie możemy zanocować. Powiedzieli nam. Na wspólnej sali pokotem na podłodze wszyscy leżeli. Bardzo dobrze, ale przed tym zanim tam się położyliśmy, poszliśmy do restauracji zjeść coś.
    </section>
    <section>
        <time>6637</time>Było nas coś koło dziesięciu osób w takiej grupce, no i wszyscy zamówili zupę pomidorową, kapustę, kotlet schabowy, ziemniaki. Jak ja zjadłam tę zupę, to już nic więcej nie mogłam jeść. Poprosiliśmy pana kelnera, żeby był uprzejmy zapakować każdemu oddzielnie, bo nie wiadomo było, czy się rozstaniemy, czy razem będziemy, tę kapustę, ziemniaki, kotleta schabowego. Bo rzadko kto mógł zjeść. Zabraliśmy. Kolację to już nie było mowy. Dnia następnego rozejrzeliśmy się, znalazł się jakiś chłop, który powiedział, że nas podwiezie. Podwiózł nas do jakiejś tam miejscowości, gdzie też przenocowaliśmy, bo to nocowanie po tylu nieprzespanych nocach to długo trwało.
    </section>
    <section>
        <time>6699</time>Tam też przebyliśmy, tam się dowiedziałam o wielkiej bitwie, jaka miała miejsce pod tą miejscowością. A to szli partyzanci na pomoc Warszawie i tam rozbili duży oddział Niemcy. No, ale o tym ja w Warszawie będąc nie wiedziałam. Pojechaliśmy stamtąd do Kurdwanowa. Mieszkańcy nazywali to Kurdybanów. Kurdwanów, istnieje taka wieś. I tam na wsi byliśmy, mieszkaliśmy. Jak panu powiem, że przy wejściu do kuchni był kawałek drewnianej podłogi, gdzie ojciec przybił deski tak na sztorc, po czym położono nam nie za dużo słomy, nie, derkę z konia na tę słomę i każdy się przykrywał własnym odzieniem. Ja miałam jakąś kurtkę, to się tym przykrywałam. Tak to spaliśmy pokotem w pięć osób. To był ojciec, jego kolega, drugi kolega, narzeczona kolegi i ja. Ci państwo narzeczeni stwierdzili, że są takie czasy, to oni się pobiorą i tam na wsi brali ślub. Wtedy to było tak, że spał najpierw kolega, jego żona, potem ja, potem mój tata, a później jego przyjaciel.
    </section>
    <section>
        <time>6797</time>Stamtąd dojechaliśmy do Częstochowy. W Częstochowie doczekałam tzw. wyzwolenia. I też mogłabym powiedzieć, jaka to była chwila. Niedługo to opowiem. Mianowicie gdy weszli Rosjanie, mój ojciec wyszedł - nie mieliśmy co jeść, że gdzieś tam może w magazynie mąkę znajdzie, czy kaszę, czy coś takiego. I z tym kolegą, a kobiety zostały. Ta żona nie wiem, gdzie była, ja byłam z mamą. Miałam złoty zegarek, który mama z Warszawy wyniosła i mnie dała na wszelki wypadek. To nie dlatego, żebym miała zegarek, tylko coś złotego, że w razie gdyby było ciężko, to mogę to wymienić na coś. Słyszałam - wyszłam na korytarz po wodę, bo woda była tylko na korytarzu i zlew - i słyszałam, jak tam jakieś głosy są na dole. I słyszałam: - <span style="font-style: italic;">Tam wyżej, wyżej. </span>O co chodziło, nie wiem. Wtedy nie wiedziałam. Okazało się, że to byli Ruscy pijani w deseczkę, mówiąc po warszawsku. Weszli i: -<span style="font-style: italic;"> Vodku! Dajesz vodku. Vodku! </span>Zaczęli szukać. No, nie znaleźli, bo co jak co, ale wódki to u nas nie było. Jeżeli nie było na chleb no to co dopiero na wódkę. Nie znaleźli.
    </section>
    <section>
        <time>6892</time>Ja ten zegarek odpięłam, jakoś tak do szufladki włożyłam, bo była taka toaletka i mamie dałam znać. A oni widząc, że nie ma wódki, to powiedzieli: - <span style="font-style: italic;">Doczka idiet ili vodka</span> [? 115:02-6]. No, v<span style="font-style: italic;">odki</span> nie ma, to <span style="font-style: italic;">docz</span><span style="font-style: italic;">ka </span>idzie. Nie, powiedziałam, że nie idę. I w tym momencie wszedł mój ojciec. Ojciec, jak powiedziałam, znała rosyjski, prawda? I zaczął im płynnie i ładnym językiem rosyjskim tłumaczyć, takim literackim, że całą okupację żeśmy przeżyli. Pijani przecież byli, ale on im to logicznie tłumaczył, że czekaliśmy na wyzwolicieli. Co miał im powiedzieć? Że przyjdą.<span style="font-style: italic;"> – A wy chcecie moją córkę zabrać? </span>I w tym momencie wpadł oficer Pietia [? 115:42], który mieszkał w Moskwie. Bo później przyszedł i powiedział nam, że mieszka w Moskwie. Student.
    </section>
    <section>
        <time>6948</time>Jak zobaczył, co się dzieje, a działo się tak, że mój ojciec miał pepeszę przystawioną do piersi. I w słowach, gdy wszedł ten oficer, <span style="font-style: italic;">docz</span><span style="font-style: italic;">ka ili vodka</span>. Nie było wódki, więc wobec tego córka. Podbiegł i podbił lufę do góry. Seria poszła w sufit. Czyli na spuście ten pijany żołnierz trzymał ojca. Tego to ja nie widziałam, bo byłam nazbyt zdenerwowana. Ale przekonałam się. I ten jak to zobaczył, co się dzieje, to tych obydwu panów zabrał. A oni bryczką przyjechali. Czyli gdzieś zabrali bryczkę, konia i przyjechali. Przyszedł wieczorem. Nie miał trudności w porozumieniu się, bo jak powiedziałam, tata. Przyniósł nam v<span style="font-style: italic;">odkę</span>, właśnie wódkę przyniósł, przyniósł bochen chleba ciemnego, jakiś kawał słoniny, zaczął o sobie opowiadać.
    </section>
    <section>
        <time>7024</time>Przede wszystkim chciał usłyszeć o nas. No więc tata mówi, że jesteśmy z Warszawy, że powstanie było w Warszawie, że nas wyrzucili, że my tutaj przyjechaliśmy, nie mamy żadnych swoich rzeczy, nic. Tylko to, co widać, tzn. to, co mamy na sobie i to jest wszystko. No i że ci panowie przyszli i jak się zachowywali. A on, ten Pietia, powiedział, że on jest studentem na uniwersytecie w Moskwie i dlatego, że ma niezależne poglądy, których nie popiera partia, to za karę go wysłali z takim oddziałem specjalnym. Że w tym oddziale jest bandyta, złodziej, właśnie taka grupa. I on ma nimi dowodzić. I powiedział, że dzisiaj ci dwaj, którzy tutaj byli, już nikomu krzywdy nie zrobią. Sąd polowy był. Już ich rozstrzelano. I powiedział, że on wie, że on wojny nie przeżyje. Ale przynajmniej kilku osobom może pomoże, przynajmniej tyle.
    </section>
    <section>
        <time>7093</time>Ja żałuję, że nie pamiętam nazwiska tego Pietii. Fantastyczny był człowiek. Znał francuski, mówił po rosyjsku, to wiadomo; polski też rozumiał. Musiał to być inteligentny chłopak. Jak się z nim rozmawiało, to widać było. Tak to cudem zostałam uratowana, nie przez Niemca, tylko przez nieznanego mi Rosjanina. Bo przecież jak ci pijacy zabraliby mnie, to wyobrażasz ty sobie, przepraszam, że tak wulgarnie powiem, po używaniu sobie by mnie odstawili? Zabiliby! No tak robili! Przecież na Woli znajomych moich rodziców córka, ładna dziewczyna, moja rówieśnica, to miała wtedy lat piętnaście, szesnaście, jak ją zobaczyli w kościele św. Wojciecha, jest na Woli taki kościół gotycki, jak ją zobaczyli Ukraińcy, to ją wyciągnęli i gdzie, przepraszam, na posadzce w tym kościele zgwałcili, po czym zabili. No i nie jeden, tylko kolejno robili sobie uciechę. I wcale ich to nie obchodziło, czy ona żyła, nie żyła, protestowała, nie protestowała, ganz pomada. To mnie by co innego spotkało? Tym bardziej, jak byli pijani. Na pewno nie.
    </section>
    <section>
        <time>7182</time>Skończyłam opowieść, bo się zdenerwowałam w tej chwili. Tak że widzisz, tragicznie się to zaczęło. Pięknie się skończyło, bo pięknie. Później z Częstochowy, jak już można było przyjechać do Warszawy, jak była, mówiło się wtedy „wyzwolona”, przyjechaliśmy na Saską Kępę, gdzie przenocowaliśmy tam dni kilka. Później tata zaczął szukać jakiegoś mieszkania. Możliwości przespania. I znalazł to na ulicy Złotej 37. Teraz to tam ten Pałac Kultury stoi. I przez Wisłę jechaliśmy wozem konnym, taki lód był na Wiśle. Wyobrażasz to sobie? Nie było jeszcze mostu. Przechodziło się Wisłę po lodzie i przejeżdżało. Z tym że regulowszczyk stał. I nie to, że przepuszczał dwa wozy naraz. Nie, nie, to trzeba było poczekać, a ludzie cierpliwie czekali. I tak to przejechaliśmy. Koniec opowieści.
    </section>
    <section>
        <time>7264</time><span style="font-weight: bold;">Chciałbym rozpocząć od najwcześniejszych lat pani życia, lat dziecinnych. Czy mogłaby pani opowiedzieć o swoim domu rodzinnym? O swoich rodzicach, o tym, jak wyglądał dom, w którym pani mieszkała z pani rodziną. O najwcześniejszym dzieciństwie, jeszcze zanim pani poszła do szkoły. </span>Najpierw do przedszkola, a później do szkoły. Byłam jedynaczką. Mama moja nie pracowała. Mieszkaliśmy w mieszkaniu babci. Więc mama jak wyszła za mąż, to z mężem zamieszkali razem w jednym mieszkaniu, dwa pokoje z kuchnią. Duże pokoje, duża kuchnia, przedpokój, woda bieżąca w przedpokoju, znaczy zlew i kran. Co na tamten czas, to był początek XX wieku, to były już wygody. Natomiast WC było na podwórzu. A dom był budynkiem narożnym, czyli lokatorów było sporo i dzieci także.
    </section>
    <section>
        <time>7336</time>Mieszkaliśmy na parterze. Mieszkanie to, jeśli chodzi o urządzenie, no to babcia meble kupowała. I mieszkaliśmy, jeśli można tak powiedzieć niepoprawnie, w meblach babci. Czy z meblami babci. Pamiętam, że był kredens, że była szafa, stół. W takim pokoju, nazwijmy to stołowym, była etażerka, biblioteka, jakiś stolik, ale to jakiś mój przodek dziad, pradziad zrobił taki stolik z galeryjką i do gry w szachy i warcaby. Były tam kamienna taka płyta, płytki. Teraz byśmy powiedzieli: ze sztucznego tworzywa, a to wtedy nie znano sztucznego tworzywa. Więc tak się mój dziadzio, czy pradziadzio pobawił, że coś takiego zrobił i to było w domu uznawane za sprzęt pamiątkowy. Wcale się nie dziwię, że taki sprzęt. Był wielki portret jakiegoś przodka, naturalnej wielkości. Ten przodek siedział w fotelu okryty futrem, bezwzględnie pierścienie były na palcach. Mówiąc szczerze, nie czułam ani sympatii, ani antypatii do tego osobnika. I ojciec, bo to ze strony ojca, niewiele na temat tego przodka mówił.
    </section>
    <section>
        <time>7438</time>Drugim takim, trudno nazwać sprzętem, rzeczą, która mnie od pewnego czasu frapowała, to było lustro. Duże lustro w złoconych ramach. Raz na kilka lat tata te ramy odnawiał. Lustro było naprawdę fantastyczne. Nie tyle mnie interesowało moje odbicie w tym lustrze, tylko jak to jest, że tatuś mówi, że to jest szkło, szyba. Jak to można od tamtej strony zajrzeć, żeby zobaczyć, że mnie można zobaczyć w tym lustrze. Więc bardzo byłam ciekawa. Głowę do ściany przykładałam i spoglądałam od tyłu, tak powiedzmy, co to jest w tym. Nikt mi nie umiał mi wytłumaczyć lub nikt nie wpadł na pomysł, żeby tłumaczyć dziecku, że lustro musi być podlane itd., to co się później dowiedziałam, a raczej czego się dowiedziałam. W każdym razie to mnie bardzo ciekawiło.
    </section>
    <section>
        <time>7499</time>Ponieważ nie miałam rówieśników do zajęcia się, do zabawy, to rozwijałam, chcąc nie chcąc, swoją fantazję bawiąc się lalkami. Nie miałam ich tak wiele. Miałam naguska, lalkę taką z zamykanymi oczami. Sukieneczki dla tych lalek. Jakieś jak chorowałam na… Na co chorowałam? Już pamiętam. Miałam usuwane migdały, ponieważ chorowałam dość często na anginę. I ktoś mamie poradził, że trzeba było pójść do lekarza. Lekarz stwierdził, że trzeba zrobić mi operację. Z nas dwóch to mama bardziej się bała aniżeli ja. Ja chociażby dlatego, że nie wiedziałam, co to jest operacja. Nikt mi nie wytłumaczył. Pamiętam, gdzie tą operację miałam, przy ulicy Wolskiej róg Działdowskiej.
    </section>
    <section>
        <time>7559</time>Przyszłyśmy do lekarza, więc w takim gabinecie pani mnie wzięła na kolana, a od lekarza usłyszałam, że jak nie zamknę ust, to mi aparatu nie założy. A jak będę zamykała, to mi założy aparat. Bałam się tego aparatu. Co to jest aparat? No ja też nie wiedziałam nigdy. Nikt mi nie tłumaczył. Wobec tego rozdziawiłam buzię jak najszerzej, on mi jaki zastrzyk zrobił. Dwa razy klapnął i powiedział: - <span style="font-style: italic;">Już po wszystkim</span>. Po prostu wyciął mi te migdały. Usłyszałam, że nie wolno mi jeść, a jeżeli - to lody. Ooo, bardzo mi się wtedy ta operacja podobała, że lody mogę jeść. A tym bardziej podobała, że jak przyszłam do domu, to zastałam przy swoim łóżku mebelki. I teraz możemy się pośmiać. Były to z dykty cięte. Cztery krzesełeczka, stoliczek okrągły, szafa, jakaś tam pseudokanapa.
    </section>
    <section>
        <time>7624</time>Największe moje zmartwienie to było to, że ja nie miałam tak małych lalek, żeby w tym pokoju posadzić. Te mebelki były dla małych laleczek, a ja miałam jednak jedną i drugą większą lalkę. Ale potem sobie jakoś to wyobraziłam, nie było to problemem dla mnie. Gdy nieco urosłam, no to poszłam do przedszkola. W domu mama czytałam mi bajki, opowiadała mi bajki. Dodajmy, rozmawiamy w 2007 roku, radio jest ogólnodostępne, telewizja też w każdym domu czy mieszkaniu jest. Już nie mówię o tych innych aparatach. No a wtedy w mieszkaniach jeżeli było radio, to było i tak dużo. U nas było początkowo radio na kryształki. Co to jest? To jest odbiornik, który na zewnątrz ma takie kryształki, które trzeba było włożyć, odpowiednio to ustawić.
    </section>
    <section>
        <time>7693</time>Były dwie pary słuchawek. Jak nas było czworo w domu wraz ze mną, to każdy do jednego ucha tę słuchawkę trzymał. Rzadko to radio słuchałam, ale pamiętam, i to już byłam starsza, nie taka mała, jak były audycje na „Wesołej Lwowskiej Fali”, Tońcio i Szczepko. Wszyscy się zaśmiewali i ja także. Bo były to dobre i na poziomie były te audycje ze Lwowa. Powiedziałam, że poszłam do przedszkola. Też pamiętam, jak mi mama mówiła, jak to trzeba się zachować w przedszkolu, że trzeba być grzecznym, słuchać pani itd. Te wszystkie przestrogi gdzieś tam zapamiętałam. Zobaczyłam, że muszę być w fartuszku. Wszyscy byliśmy w fartuszkach, czy chłopcy, czy dziewczęta, wszystko jedno. Fartuszek był biały w prążki takie jakby tkane, granatowe.
    </section>
    <section>
        <time>7760</time>To raczej wyglądał na taki mocno niebieski. Ponieważ nie umiałam czytać, już nie mówię, że pisać, to miałam znaczek. Jaki to był znaczek? Chaberek. Każde dziecko miało jakiś tam znaczek. Z tym chaberkiem wisiało moje palto czy płaszcz w szatni. Z chaberkiem wisiał mój ręcznik w miejscu, gdzie była umywalka. Znaczy, każde dziecko miało swój ręcznik. Oprócz tego z takim chaberkiem miałam saszetkę, w której trzymałam serwetkę do jedzenia. Więc jak szliśmy na drugie śniadanie czy na obiad, to się na stole rozkładało serwetkę. Rodzice mieli powiedziane, jak często te serwetki należy zmieniać. Ja tego już nie pamiętam, jak często zmieniano, ale na pewno, bo przecież dziecko mogło zalać. Wiem, że w czasie pobytu w tym przedszkolu były godziny spania. Moja sąsiadka nigdy zasnąć nie chciała, a ja zasypiałam.
    </section>
    <section>
        <time>7829</time>Nauczyłam się tam, chyba tam się nauczyłam jakiegoś współdziałania. Dlatego że wychowując się sama w domu bez kontaktów z dziećmi, mama mnie nie puszczała wtedy jeszcze na podwórze. A w tym domu na rogu Leśnej i Młynarskiej mieszkały dzieci, których rodzice byli bardzo różni jeśli chodzi o poziom wiedzy, wykształcenia, kultury. A mamie i ojcu bardzo zależało, żeby dziecko było jak najgrzeczniejsze. Co się pod tym rozumiało? Przede wszystkim kulturalny sposób bycia. Uczono mnie i to tak uczono skutecznie, że ja już byłam prawie dorosła, jak nie zabierałam głosu<span style="font-style: italic;">. – Wystarczy. </span>- mówili. Nie wolno było, jak rodzice rozmawiali między sobą, a był to temat obojętny, na temat kwiatków, ptaszków, wszystko jedno, ja chciałam coś powiedzieć, to mi mówiono: - <span style="font-style: italic;">Dzieci i ryby głosu nie mają.</span> I dziecko mogło milczeć, słuchać i milczeć.
    </section>
    <section>
        <time>7900</time>Wtedy, kiedy były scysje, różnice między moimi rodzicami czy babcią, a jest to normalne, nie żadne kłótnie, tylko po prostu jakieś tam rozmowy, w których ustalano pogląd, to ja zawsze w cichości ducha sama odgadywałam, kto ma rację, wedle czego, jakiej tonacji należało postępować, ale nie wolno mi było tego powiedzieć. Jak przychodził ktoś z rodziny do domu, znaczy na obiady w niedzielę, to dorośli siadali przy stole, a ja miałam stolik, foteliki. Jeżeli tam były dzieci, no to dzieci przy tym stoliku siadały. I dostawałam oddzielnie jedzenie, nie z dorosłymi. Gdy już miałam dziesięć, czy jedenaście lat, może dziesięć, to dostąpiłam tego zaszczytu, że mogłam usiąść koło mamy. Ale teraz to ja bym swoich wnucząt tak nie chowała.
    </section>
    <section>
        <time>7968</time>A tymczasem wówczas, jak ja coś chciałam, co było na stole, to powinnam była powiedzieć mamie. <span style="font-style: italic;">– Mamusiu ja poproszę tę kiełbaskę, szyneczkę czy chlebek, czy rybkę, czy jajeczko. </span>I mamusia mi to podawała, a nie ja sama sięgałam. A przed tym zobowiązana byłam powiedzieć "poproszę". A jak mi mama położyła, trzeba było powiedzieć "dziękuję"<span style="font-style: italic;">.</span> Śmieszne? Myślę, że nie, bo to "proszę" i "dziękuję" jakoś mi towarzyszy, nie narzekam na to. Teraz patrzę na młodych ludzi, to nie zawsze wiedzą kiedy powiedzieć poproszę, a kiedy dziękuję. Ale wróćmy do mego dzieciństwa.
    </section>
    <section>
        <time>8012</time>Pamiętam kiedyś, były to jakieś imieniny, już mi mama położyła coś na talerz. Ja zawsze ręce trzymałam nie na stole, bo na stole to się nie trzyma rąk przy jedzeniu, i któraś z ciotek mi powiedziała: - <span style="font-style: italic;">Popatrzcie, popatrzcie, ona ma taką rękę jak Jasio. </span>A Jasio te jest mój tata. Szeroka ręka, krótkie palce. Żeby było śmieszniej, taki kształt dłoni mają moi obydwaj synowie. Więc to już tak genetycznie. Taka męska ręka. Ja miała wtedy chyba dwanaście lat, trzynasty. Zaczynałam dostrzegać tę moją różnicę, że jestem dziewczyna. Zaczynałam zwracać uwagę na swoje uczesanie, wygląd. I tutaj dowiaduję się, że ja mam rękę o kształtach męskich. Bardzo mnie to zdołowało, mówiąc dzisiejszym językiem. I od tego czasu jak gdzieś były jakieś przyjęcia, to ja trzymałam rękę pod stołem, zjadałam i znów rękę chowałam. Mama pytała, dlaczego. Na co odpowiadałam: - <span style="font-style: italic;">Bo mam takie brzydkie ręce.</span>
    </section>
    <section>
        <time>8095</time>Już w tej chwili to się nie przejmuję tym, ale wtedy dla dziewczyny to było ważne. I tak to wzrastałam. Dużą wagę przywiązywała moja mama, no i ojciec także, do lektury, do tego, bym czytała. Radio było na te słuchawki. Później nawet jeżeli było radio lampowe, no to wtedy, kiedy były audycje, to radio się gasiło, a dziecko miało odrabiać lekcje w pokoju. Miałam tam swój stolik, miejsce, miejsce na książki. Nikt mi nie przeszkadzał, bo nie miałam ani brata, ani siostry, ani nikogo, kto mógłby mi przeszkodzić. Natomiast moja mama od pierwszej klasy szkoły powszechnej miała takie życzenie, że jak przyszłam ze szkoły do domu, to musiałam dokładnie powiedzieć, porządnie, nie byle jak, z dobrą dykcją i z doborem odpowiednich określeń, wyrazów, co było w szkole. Co myśmy pisali w szkole i w szkolnych zeszytach. Oddzielnie były zeszyty w szkole, oddzielnie do prac domowych.
    </section>
    <section>
        <time>8182</time>A ja miałam jeszcze trzeci zeszyt, z pracami w domu. I pisałam identycznie to samo, co było w szkole - w domu. Nie narzekałam. Uważałam, że zapewne tak trzeba. Nie podważałam tego. Nawet nie pytałam, czy koleżanki tak samo robią, czy nie. Natomiast mama bardzo chciała mnie nauczyć kaligrafii, do której nie przywiązywano wtedy zupełnie wagi. I dodam szczerze, ja także nie przywiązywałam. Dla mnie ważniejsze było, co piszę, aniżeli wycyzelowana literka. Nic nie pomagało, trzeba było literki stawiać okrągłe. Zeszyt był w trzy linijki. Czyli mała litera to w dwóch linijkach, ani u góry, ani na dole linii nie trzeba było przekroczyć. A jak to było „d”, czy „t”, to do tej górnej linijki mogło sięgać. No i musiało być proste. Pisało się z początku ołówkiem, potem atramentem. Kleksy nie wchodziły w grę. Jak był kleks, to trzeba było go umieć zlikwidować bibułką, no i już nie wycierać gumką, bo to się dziura w papierze robiła. Czyli kleks to było nieszczęście.
    </section>
    <section>
        <time>8266</time>Tak to dobrnęłam do klasy szóstej. Przyznam szczerze, że w klasie należałam chyba do tych dobrych uczennic. Brałam udział od pierwszej klasy we wszystkich uroczystościach szkolnych, nie w poczcie sztandarowym. Z początku chyba w poczcie sztandarowym, ale ja stać nie mogłam, miałam płaskostopie. Lekarze proponowali wkładki. Z tym było gorzej. Ze względu na to, że mama nie pojmowała, czy to mi coś pomoże, a jak mama nie pojmowała, to ja tym bardziej. W każdym razie stać nie mogłam przy sztandarze szkolnym ani przy sztandarze harcerskim. Bo od czwartej klasy szkoły podstawowej byłam już w harcerstwie. A do harcerstwa mogłam należeć ja i moje koleżanki tylko wtedy, kiedy pani wychowawczyni lub pan wychowawca, co już było rzadziej, żeby mężczyźni byli wychowawcami klas młodszych, dzieci w klasach młodszych, musieli wydać opinię i zgodę na to.
    </section>
    <section>
        <time>8341</time>Stąd te dzieci w harcerstwie będące w tejże szkole i w tej drużynie to były dzieci wybrane, dzieci takie, które się uczyły dobrze i zachowywały dobrze. Jakichś urwisów w drużynie męskiej nie było. A dziewczęta, te, które były niechlujne w uczeniu się, ja nie mówię o ubraniu, to także nie mogły być w drużynie. Więc jak w ten sposób wybrane, nie ze względu na zawód ojca, matki i wykształcenie, to były, no bo to najczęściej dobre wychowanie szło w parze z poziomem kultury w domu rodzinnym. <span style="font-weight: bold;">Pozwolę sobie wejść pani w słowo. Gdybym mógł się zapytać, kim byli pani rodzice, czy może pani więcej powiedzieć?</span> Moja mama miała osiemnaście lat, jak wyszła za mąż. To po maturze. Należała do rzędu bardzo kobiecych stworzeń, bardzo podporządkowana mężowi i własnej mamie, niesamodzielna. Nieumiejąca samodzielnie podejmować decyzji.
    </section>
    <section>
        <time>8417</time>Tata natomiast przeszedł I wojnę światową, gdzie tak się zdarzyło, że... no cóż, muszę powiedzieć, uciekł z domu. Był dzieckiem nieprawego łoża, jak się wtedy mówiło, więc jego mama nie miała męża. A żeby było dziwniej, zakochała się w mężu swojej siostry. Więc wie pan, została wyklęta ta pani z rodziny w ogóle. I warunki, w jakich ojciec był, spowodowały, że on uciekł z domu mając czternaście lat. Skończył szkołę powszechną i uciekł. To był 1914 rok chyba, Rosjanie byli w Warszawie. Do wojska. Na pewno jako jakiś tam chłopak do pomocy, "popychle", czy coś tam. I jak była walka między rosyjskimi żołnierzami a Polakami, to zrejterował do wojska polskiego. Stąd umiejętność posługiwania się językiem rosyjskim, o czym wspominałam już. No i potem skończył już wojnę, szczęśliwie lekko ranny przeżył. Wojna się skończyła i wyszedł z wojska.
    </section>
    <section>
        <time>8511</time>Tam w wojsku nauczył się prowadzić czołg, czyli jakieś kursy ukończył, był czołgistą. No, w cywilu nie prowadzi się czołgów, tylko samochody. Prowadził samochody. Później zaczął pracować w takiej firmie, o której mówiłam, Wagons Lits Cook, ze względu na znajomość języków, bo jednak co jak co, to była inteligencka ta rodzina, z której pochodził. Tam przywiązywano wagę do uczenia się języków obcych i on także tam musiał się uczyć. Utrzymywał kontakt ze swoją matką, nie powiem, że nie. Ale faktycznie też utrzymywał kontakt z kobietą, która go wykarmiła, jak był niemowlakiem. Ta pani miała trzy córki. Jedna z nich była w wieku mniej więcej ojca mojego. Pani miała dużo pokarmu. Wtedy nie było sztucznych odżywek itd., itd., wiec zdecydowano, że ta kobieta będzie ojca karmiła i tam zapewne większość czasu w tamtym domu spędzał.
    </section>
    <section>
        <time>8594</time>W każdym razie wiem, że jak były jakieś uroczystości, imieniny, to chodziliśmy razem. To nie znaczy, że tylko ojciec, ale i moja mama, i mnie tam zabierał. Na razie nie rozumiałam, dlaczego, ale kiedyś posłuchałam rozmowy. Nikt mi nie mówił, nie tłumaczył. Rodzice to przede mną ukrywali. No bo wtedy, lat tyle temu wstecz, posiadanie dziecka panieńskiego to była hańba. A hańbą było tym większą, że matka mego ojca zakochała się w swoim szwagrze i to tak skutecznie, że było dziecko. <span style="font-weight: bold;">Jakie imiona nosili pani rodzice? </span>Proszę? Imiona? <span style="font-weight: bold;">Jakie imiona nosili pani rodzice?</span> Mama była Irena, a ojciec Jan, Jan Stypułkowski. To jest nazwisko jego matki. Ojciec się nazywał Arwaniti. <span style="font-weight: bold;">Zatem wróćmy do czasów...</span> Zaraz, zaraz, zaraz, jeszcze powiem… <span style="font-weight: bold;"> Dobrze.</span>
    </section>
    <section>
        <time>8674</time>Jego brat, po ojcu, brat przecie był pułkownikiem Wojska Polskiego i zginął w Katyniu. Włodzimierz Arwaniti. Drugi brat, najstarszy z nich, ukończył studia wyższe; przecież rodzina była bogata. I pracował jako dyrektor tej firmy Wagons Lits Cook. Z tym że jak panowie się spotykali, to mówili sobie per "pan", żeby nikt się nie domyślił, że to rodzina. A raz, dwa, trzeci brat mego ojca został po rewolucji w Związku Radzieckim, został w Rosji. I nie wiadomo było, co się z nim stało. Po latach napisała do mnie pani, że jej ojciec twierdził, że się nazywa Stypułkowski, że takie miał nazwisko, ale wymieniał też i nazwisko Arwaniti. No, niestety nie mogłam utrzymać z tą panią korespondencji, bo to przez zakonników jakoś doszło. I ona mnie zapraszała, żebym do Moskwy pojechała. To było za czasów PRL-u, jakoś nie miałam ochoty tam jechać. Skończyła się korespondencja. W każdym razie rozumiem, że jeden z tych czterech braci mimo rewolucji jakoś się uratował. To już skończyłam o braciach mego ojca. Słucham dalej.
    </section>
    <section>
        <time>8777</time><span style="font-weight: bold;">Kolejnym tematem, który interesuje mnie, jest pani szkoła. Czy zapamiętała pani może jakieś ciekawe indywidualności wśród nauczycieli? </span><span style="font-weight: bold;">Czy miała pani ulubione przedmioty? Czy jakaś sytuacja szczególnie charakterystyczna zapadła w pamięć?</span> Przedmioty ulubione to były język polski. Znaczy musiał być wykładany ciekawie. Oprócz gramatyki i ortografii, którą połykałam, bo chciałam pisać dobrze. I tę ambicję w nas, we wszystkich uczniach budzono, że Polak powinien pisać bezbłędnie, ładnie itd. Więc chciałam sprostać temu zadaniu. Nauczycielka w pierwszej klasie, pani Szwochowa, tak się zwała, chyba Maria miała na imię, była bardzo oddana dla pracy w szkole i dla dzieci, bardzo. Bardzo jej zależało na wszystkich dzieciach. I na tych z biedniejszych środowisk, i na tych z lepiej sytuowanych, ale nie bogatych, bo to była szkoła publiczna, nie prywatna. "Tramwajarzy": większość dzieci, to były dzieci pracowników tramwajów miejskich.
    </section>
    <section>
        <time>8858</time>Cóż ja zapamiętałam? Właśnie tę panią Szwochową, później była wychowawczyni pani Iwanowska chyba. Nie pamiętam jej nazwiska w tej chwili. I od czwartej klasy ona nas prowadziła aż do siódmej. Natomiast pamiętam w czwartej klasie szkoły powszechnej, gdy Liga Morska i Kolonialna, istniało takie towarzystwo, zorganizowała konkurs dla dzieci na akademię w szkole. Przed tym dzieci prowadziły miedzy sobą rywalizację, kto pierwszy pośród, która klasa pierwsza zaklei statek. W jaki sposób? Kupowaliśmy znaczki - dochód szedł na tę Ligę Morską i Kolonialną - i przyklejaliśmy te znaczki na brystolu, był wyrysowany statek i na ten statek naklejaliśmy. Już nie pamiętam, czy zajęliśmy pierwsze, drugie miejsce. W każdym razie jedno może z pierwszych. Ale nie to było ważne. Ważny był ten konkurs.
    </section>
    <section>
        <time>8953</time>Jak propaganda ówczesna działała, skoro dzieciom w szkole, ile my mieliśmy - dziewięć, dziesięć lat, mówiono, że wszystkie kraje rozwijające się - Anglia, Francja, Holandia - mają kolonie. Nie te kolonie, na które się latem wyjeżdża, tylko ziemię wraz z mieszkańcami i stamtąd czerpią korzyści. Nic złego w tym nie widziałam wtedy. I dzięki temu możemy mieć kakao, cytryny, pomarańcze, banany, bo z tych krajów - i taniej, bo z tych krajów przywozi się i u nas sprzedaje. Przywoziło się do Francji, przywoziło się do Anglii, myśmy chcieli, żeby i tak samo można było i do Polski. I ta propaganda posiadania kolonii była naczelnym zadaniem tej Ligi Polskiej Kolonialnej. Napisałam scenariusz takiej uroczystości i w nagrodę wyjechałam na wycieczkę. Ze wszystkich szkół warszawskich, które brały udział w tym konkursie, dwanaścioro dzieci wygrało te nagrody. No to chyba dobrze napisałam.
    </section>
    <section>
        <time>9050</time><span style="font-weight: bold;">A dokąd wyjechała pani na wycieczkę?</span> Zaraz powiem. Więc jeśli chodzi o samą treść, to obmyśliłam i scenografię, i poszczególne role, teksty wierszy, które powinny być wygłaszane, wprowadzenie, przemowa jaka itd. itd. No i na górze jakiś transparent, dzisiaj byśmy powiedzieli, że my także chcemy mieć Ligę Morską i Kolonialna. Dziesięć lat jak się ma i dobrego nauczyciela, który potrafi w sposób ciekawy przekazać takie treści, efekty są takie. Pojechałam statkiem Wisłą do Gdyni. Płynęłam. Przed tym pływałam statkiem z Warszawy do Młocin. Ale tak daleko? Bezwzględnie, że wstałam o świtaniu, żeby zobaczyć, jak świt wygląda, jak wygląda w ogóle przyroda. Ja cały czas byłam w mieście. Więc dla mnie widok przyrody, widok lasu, widok pól, to było coś niezwykłego, nowe!
    </section>
    <section>
        <time>9122</time>Dopłynęliśmy do Gdyni, tam nocowaliśmy w hotelu turystycznym. Stamtąd mieliśmy wycieczkę na Hel. Wiem, że płynęliśmy łódką i koleżanki i kolega w wodę patrzy, czy słona naprawdę. Ja też. - <span style="font-style: italic;">Zobaczysz, morska woda słona.</span> Zobaczyliśmy wędzarnie ryb. W którym miejscu byliśmy na Helu już nie pamiętam. Natomiast pamiętam to, że gdy wróciliśmy do tego hotelu w Gdyni, to zastałam mojego ojca, który przyjechał zobaczyć, co się dzieje z córeczką. Pierwszy raz sama, nieduże dziecko. Niezbyt samodzielne, bo tak pod płaszczykiem mamy, taty i babci. Jak sobie to radzi? Jakoś sobie radziło. I czy wszystko jest w porządku, tym bardziej, że wiadomo było, że naszym opiekunem nie jest nauczyciel, tylko jakiś urzędnik, któremu to przydzielono.
    </section>
    <section>
        <time>9196</time>No tak nieporadny był ten pan. Dzieci myły się i była część wody w kranie tylko do mycia, a w innym kranie powiedzmy do zagotowania i picia. I ktoś brał tę wodę niezdatną i chciał pójść do kuchni, żeby to zagotować czy napić się. Ja temu panu powiedziałam. A on powiedział: - <span style="font-style: italic;">No to co? </span>Ja mówię: - <span style="font-style: italic;">To nie jest „no to co”, tylko że zachoruje na żołądek</span>. Wtedy się zastanowił i poszedł sprawdzać. Jak też sprawdzać nasze kajuty. Bo też wiedziałam, że będziemy spali w kajutach, dziewczęta oddzielnie, chłopacy w kajutach oddzielnie. No i powiedziałam: - <span style="font-style: italic;">Wie pan, na koloniach, jak dzieci jeżdżą na kolonię, to wychowawca zawsze sprawdza, czy dzieci śpią, czy nie. </span>Dobrze mnie mama przygotowała, prawda? No więc ten pan poszedł i sprawdzał.
    </section>
    <section>
        <time>9259</time>Pamiętam z tej wycieczki, niech się pan teraz uśmieje, wierszyk. <span style="font-weight: bold;">Zamieniam się w słuch. </span>Jaki tam ułożyłam taki dwuwiersz chyba. Jeden z chłopców miał katar i miał czerwony nos, a był to chłopak, który przechodził mutację, więc taki dwuwiersz ułożyłam: <span style="font-style: italic;">Chłopak z malinowym nosem chodzi czasem, wróci basem. </span>Ja po tylu latach jeszcze to sobie przypomniałam. Nawet się nie złościł. Był koleżeński. W ogóle wszyscy byli grzeczni, mili i sympatyczni. No i wracaliśmy. Później już pociągiem wracaliśmy. Już nie statkiem, bo to przeciw prądowi, czy z prądem. Nie, to by było przeciw prądowi, to by było dłużej. No to wracaliśmy pociągiem, ale mój tata wcześniej wyjechał. Świadczy ten przyjazd do Gdyni o jakiejś wielkiej trosce. Prawda?
    </section>
    <section>
        <time>9327</time>W szkole tuż przed wojną w 1939 roku przygotowywano nas do wojny. W jaki sposób? W taki, że szyłyśmy maski gazowe. Z maską to nie miało nic wspólnego, ale to były gaziki wielokrotnie złożone. Do tych gazików ułożonych w prostokąt przyszywało się tasiemki, żeby zawiązać na głowie. A oprócz tego przygotowywało się roztwór soli. Dlaczego soli? Nie wiem. Żeby tę maskę tak zwaną namoczyć i przyłożyć do buzi, i przez to oddychać. Nie wiem, kto na to wpadł, że to zabezpieczy przed gazami, no ale taka była metoda. Sprowadzono nas klasami do suteryn w szkole, że jak będzie nalot i bomby by leciały, to będziemy w suterynie. Jak będzie nalot gazowy, no to te maski mamy nakładać. Widzi pan, po latach mi się przypomina, coś dziwnego. Tak że to teoretycznie byliśmy przygotowywani w śmieszny sposób do wojny.
    </section>
    <section>
        <time>9410</time>I nikt, nikt się nie spodziewał, że to nastąpi tak szybko. W trzynastym roku życia, trzynaście lat w 1939 we wrześniu kończyłam. Mama doszła do wniosku, że dziecko się rozwija, że mieszkanie na Woli wśród tych rynsztoków... Bo przecież woda płynęła rynsztokami do kanałów. Domy nie były skanalizowane. O tyle, że płynęły ścieki do rynsztoka, z całego domu do rynsztoka i rynsztokiem później do kanału. No z tych rynsztoków to był taki pożytek, że latem np. dzieci robiły z papieru łódki, brały patyk i popychały statek. Z tym że najczęściej wówczas, gdy były to mydliny. Tak się bawili chłopcy. Ja też, ja też. No ale w 1939 roku, jak powiedziałam, mama doszła do wniosku, że trzeba było, bo i ojciec także pomyślał, że trzeba było, gdzieś mnie trzeba wysłać. Nie pomyśleli wcześniej, że na kolonie do cioci, która mieszkała w Wawrze, o czym już mówiłam.
    </section>
    <section>
        <time>9498</time><span style="font-weight: bold;">Ja chciałem jeszcze porozmawiać… </span>Tak? <span style="font-weight: bold;">O pani tym okresie życia, który, właśnie, najwcześniejszym, przedwojennym. Czy może pani opowiedzieć jeszcze trochę więcej o swojej szkole? Czy na przykład miała pani jakieś znienawidzone przedmioty? Czy było w szkole coś co pani się nie podobało? Co było dla pani niepokojące?</span> Wie pan, po tylu latach powiedzieć… Mi się w ogóle szkoła podobała.<span style="font-weight: bold;"> Aha. </span>Wszystko w szkole mi się podobało. I nawet i te męskie zajęcia, kiedy chłopcy piłowali coś tam, cięli deseczki i były to roboty ręczne. A ja powiedziałam, że dziewczęta też będą to samo robiły. I jeżeli będziemy robiły na drutach, to chłopcy też mogą robić na drutach. Ja zrobiłam na drutach szalik, a deseczkę przygotowałam do prania krawata mojego ojca. I wiele dziewczyn tak zrobiło.
    </section>
    <section>
        <time>9566</time>Innych deseczki do krajania, nie wiem, wędliny, czy pieczywa. A ja deseczkę do krawata. Bo widzi pan, krawaty były z naturalnego jedwabiu i można je było prać. Z tym że ta część grubsza, szersza, była nakładana na taką deseczkę, szorowana szczotką z mydłem i później wieszana. Jak wyschło, nie był pognieciony ten krawat. A gdyby go prasować, to byłby taki bardzo przygnieciony, a chodziło o to, żeby on miał jak gdyby swoją pulchność. Zapalimy światło? <span style="font-weight: bold;">Dobrze. </span>Cóż jeszcze? Bardzo byłam zdegustowana tym, że moja mama nie zgadzała się, żebym ja brała udział w zajęciach gimnastycznych. Ponieważ byłam skłonna, jeśli chodzi o anginy, do przeziębień. Wina to leżała po stronie mamy, która mnie za ciepło ubierała. Ja potem łykałam to zimne powietrze. Przecież nie jadłam lodów na ulicy ani nie piłam zimnej wody, tylko byłam zgrzana. I stąd te anginy.
    </section>
    <section>
        <time>9644</time>Zbuntowałam się twórczo, już jak byłam w starszej klasie. Miałam zwolnienie lekarskie, bo pani doktór nie miała nic naprzeciwko. W ogóle uważano, że wychowanie fizyczne to jest zbędny przedmiot w nauczaniu w szkole. Ba, jak moi synowie chodzili do szkoły, to taki był punkt widzenia niektórych nauczycieli w szkole podstawowej. I otóż pakowałam po cichutku spodenki czy majteczki gimnastyczne, koszulkę, pantofelki gimnastyczne. Bo to były specjalne pantofelki, nie takie ogólnie jak się w szkole chodzi, czy chodziło. I w ostatniej chwili, tak żeby mama nie widziała, że ja to przygotowałam, wkładałam do teczki lub gdzieś tam w przedpokoju kładłam i porywałam. I byłam cała dumna z siebie, bo ja też ćwiczyłam. A tak to dziewczęta przecież patrzyły, że to wszystkie ćwiczą, a ja nie. Do pewnego czasu dziewczęta i chłopcy razem, a później oddzielnie dziewczęta, oddzielnie chłopcy.
    </section>
    <section>
        <time>9711</time>To była taka przygoda z moim nieposłuszeństwem, które było uwarunkowane tym, że ja też chciałam i skakać przez konia, znaczy nie konia, tylko na koźle, i na równoważni chodzić. Patrzyłam, siedziałam pod drabinkami, przyglądałam się, że one to tak robią, a ja siedzę. No i zbuntowałam się. Po czym jak było świadectwo, to mama mówi: - <span style="font-style: italic;">O masz, jak to pani zrobiła i zaświadczenie masz z gimnastyki. </span>Powiedziałam: - <span style="font-style: italic;">Bo ja brałam udział w zajęciach gimnastycznych.</span> To się wtedy przyznałam. A tak takich przedmiotów nielubianych nie miałam, nie. <span style="font-weight: bold;">A czy złamała pani kiedyś regulamin szkoły czy nigdy?</span> Raz. Przypadkiem. A może dwa razy. Raz, dlatego że w akwarium, które stało na korytarzu, pływały złote rybki, chłopcy się ganiali, biegali po korytarzu, a ja byłam bardzo ważna gospodyni klasy. Czyli miałam uważać, żeby się nie gonili. Ja któregoś tak złapałam, to on ręką to akwarium zrzucił. A to nie wiem, czy ja byłam winna, czy on? Mama musiała, czy rodzice musieli akwarium odkupić i rybki także.
    </section>
    <section>
        <time>9800</time>To było raz, a później to było w szóstej klasie. Po lekcji wychowania, gdzie pani mówiła do chłopców w obecności dziewcząt, że ogólnie obowiązujące zasady nakazują, żeby do klasy wpuszczać dziewczęta. A pan tego nie przeżywał, bo takich obowiązków w szkole, jak pan się uczył, nie było, że jak dzwonek zadzwonił na koniec przerwy, to wszyscy stawali na baczność. Po tym podchodzili do drzwi klasy. Nie było tak, że język polski w innej klasie, historia w innej, geografia w innej. Nie, mieszkało się cały czas w tej samej klasie, a tylko przynosiło z gabinetów zajęć odpowiednie pomoce. Mapy odpowiednie, jeśli to była geografia to inne, jeśli historia to inne. Chodziło się do pracowni na lekcje chemii, fizyki - to tak. Ale inne przedmioty w klasie tej.
    </section>
    <section>
        <time>9864</time>I otóż przejęta tą koniecznością, że chłopcy mają być grzeczni, a powiedziałam już, że byłam gospodynią klasy, widziałam, jak dwóch takich wysokich andrusików popychało się. Drzwi jeszcze były zamknięte, chcieli wejść pierwsi. Wobec tego, a byłam silna, wobec tego wzięłam ich za szyję, stuknęłam raz, stuknęłam drugi raz, oni się rozdarli, a ja powiedziałam: - <span style="font-style: italic;">Teraz wchodzą dziewczyny, a chłopcy później. </span>No i miałam uwagę w dzienniczku, że ja jestem niegrzeczna. Przyszłam zapłakana do domu. Jak ojciec usłyszał, co się stało, to poszedł śmiać się do drugiego pokoju. Mama usiłowała krzyczeć, ale przyszła na spotkanie z nauczycielką, która też nie była bardzo poważna.
    </section>
    <section>
        <time>9919</time>No, było to takie nieszczęście, że za karę miałam zostać po lekcjach i coś zrobić, już nie pamiętam, co. Ale widząc, że mój tata wcale się nie złości, a mama usiłuje, a to jej nie wychodzi, doszłam do wniosku, że tak bardzo źle nie postąpiłam. Ale jedną rzecz mądrą mój tata powiedział, że jeśli chcesz uczyć grzeczności kogoś, to nie w sposób ordynarny, bo to jest niedobry sposób. <span style="font-style: italic;">– Ale oni by mnie nie posłuchali. – A raz by nie posłuchali, a drugi raz, jak byś stanęła w drzwiach, nie przepuściła, nie biła, tylko nie przepuściła, to oni by wiedzieli, że jesteś stanowcza, a oni postępują źle. </span>Tak mi tłumaczył i uważam, że bardzo dobrze. Tylko ja chciałam zrobić radykalnie, no i to są moje uwagi. Resztę to były same pochwały.
    </section>
    <section>
        <time>9976</time><span style="font-weight: bold;">A jak wyglądały pani wakacje w tym okresie? </span>Smutno. Byłam w drugiej klasie, jak wyjechałam na kolonie do Helenowa. To jest pod Warszawą. Nawet po latach, po powstaniu, byłam tam, bo tam był jakiś ośrodek dla dzieci. Wtedy, kiedy studiowałam, pojechałam i szukałam tych miejsc, w których byłam. Był tam staw, na stawie był grzybek na wyspie. Wiec przypomniałam sobie. Był to mój pierwszy samodzielny wyjazd. Później ten wyjazd nad morze. A tak to spędzałam czas w Warszawie. Chodziłam, uśmiechnie się pan, na cmentarz. Dlaczego? Dlatego, że tam było dużo roślin, drzew, cisza, i tam książki czytałam. Chodziłam z moją mamą na pole. Teraz to są tam duże budynki, tzw. budy na Woli. Mama siadała na stołeczku i haftowała, a mnie kazała też coś tam szyć, robić na drutach czy szydełkiem. Byłyśmy na powietrzu. Tak to wyglądały moje wakacje. Z tym że, ponieważ dostawałam zestaw literatury pod koniec roku szkolnego, to ja już czytałam te książki w czasie wakacji. A później drugi raz. Dlatego umiałam.
    </section>
    <section>
        <time>10092</time><span style="font-weight: bold;">Kolejny temat, który chciałem poruszyć, wydaje mi się bardzo ważny, to przedwojenne harcerstwo. Gdyby mogła pani opowiedzieć o tym, kiedy podjęła pani decyzję, że chce pani zostać harcerką.</span> Wtedy, kiedy widziałam harcerki wędrujące na uroczystościach szkolnych. Wszystkie w mundurkach, a raczej mundurach. Bardzo tak to poważnie wyglądało i zazdrościłam, że takie jednakowo ubrane. Chociaż w klasie, w której byłam, obowiązywały, powiedzielibyśmy, mundurki, dzisiaj. To by były fartuchy alpagowe. Co to jest? Fartuchy na szelkach z takiego materiału czarnego, troszkę z falbankami. I wiązane z tyłu. Chłopcy chodzili w kurtkach. Późnej jak byłyśmy nieco starsze, to już chodziłyśmy w fartuchach szkolnych i biały kołnierzyk do tego koniecznie. Tak że nie było rewii mody w szkole.
    </section>
    <section>
        <time>10168</time>A mnie harcerki się podobały. I ponieważ, jak powiedziałam, nie było żadnych zajęć. Ja nie miałam nikogo w otoczeniu z młodych ludzi, więc bardzo tęskniłam do kontaktów z koleżankami. Jak usłyszałam w szkole, że można się zapisać do harcerstwa, to skorzystałam. To znaczy ja się zgłosiłam, ale mamę musiałam zapytać, bo jakieś składki trzeba było wpłacać. Przecież ja nie miałam pieniędzy. Niewielkie, ale trzeba było na potrzeby drużyny. No po wtóre mama musiała wiedzieć, co ja zamierzam, zamyślam. Mama się zgodziła i zapisałam się do drużyny. Do zastępu, który nosił nazwę "Pszczoły". Dlaczego "Pszczoły"? Bo pszczoły są pracowite. Więc my będziemy tak postępowały pracowicie. Zebrania czy zbiórki odbywały się raz na tydzień. Była izba harcerska w suterynie.
    </section>
    <section>
        <time>10238</time>Natomiast zbiórki odbywały się w sali gimnastycznej. To było po lekcjach i każdy zastęp miał w jednym kącie sali. Sala gimnastyczna była ogromna, tak że jedni drugich nie słyszały czy nie słuchały. Bardzo byłam przejęta m.in. zaleceniami druhny. Jaskólska chyba, Ela, była naszą zastępową. Otóż wpadła na pomysł w jakimś momencie, że każda z nas będzie prowadziła dzienniczek. Swój osobisty. Podzielone stronice w tym dzienniczku były na pół. I po lewej stronie miały być plusy, po prawej minusy. Własne zachowania miałyśmy w ten sposób oceniać. Nie pisząc, czego to dotyczyło, tylko czy ten dzień, który minął, oceniam na plus, miałam się zastanawiać, czy na minus. A może na dwa plusy? Czy pan wierzy, że te dziewczyny robiły to naprawdę rzetelnie? Pokazywały te dzienniczki tylko zastępowej. Jedna drugiej też nie pokazywała. No bo tam skądinąd jak gdyby charakterystyka była zawarta.
    </section>
    <section>
        <time>10325</time>To były pierwsze nasze takie zadania lub jedne z pierwszych. Poza tym musiałyśmy poznać prawo harcerskie, cele i zadania, którym harcerstwo służy. Miałyśmy się wykazać chęcią niesienia pomocy i pomocą. Chęcią to mało, jak innym pomagamy, szczególnie w nauce. No i pierwszym momentem takim ważnym dla świeżo upieczonej harcerki była możliwość noszenia "obozówki". Teraz pana zapyta, a co to jest "obozówka"? Jest to koloru munduru harcerskiego szarego sukienka zapisana na guziki od szyi aż do dołu. Szmizjerka byśmy teraz powiedzieli. Potem następny moment to chusta drużyny, z tym, że była to chusta trójkąt na pół podzielony, jedna strona biała, druga niebieska.
    </section>
    <section>
        <time>10399</time>Mama naszych koleżanek, pani Jerome, która miała wielkie... i zręczna była i umiała takie rzeczy robić, z szyszek zrobiła nam jak gdyby zapinki. To znaczy to było koło z drutu i na zewnątrz była to szyszka pomalowana lakierem, a wewnątrz w to koło wkładałyśmy końce chusty, żeby nie wiązać. Tym się odznaczałyśmy, byłyśmy inne niż cała drużyna. Następny moment, to po jakimś sprawdzianie dostałyśmy prawo noszenia lilijki. I chyba w 1935 roku, w 1936, nie, to w 1936, 1937 może było poświęcenie sztandaru drużyny. W szkole było zebranie rodziców. Miałam gdzieś zdjęcie z tej uroczystości, drużyna cała była. Nie była taka liczna ta drużyna. Byli rodzice, nauczycielki były.
    </section>
    <section>
        <time>10479</time>No i bardzo podniosły moment, bo to było w czasie mszy, która odprawiana była w tym budynku szkolnym. Mówiłam już, że szkoła była ufundowana przez pracowników tramwajów miejskich. Część tej budowli po lewej stronie, jak staliśmy twarzą do wejścia, to była szkołą podstawowa, powszechna, w środku duża sala gimnastyczna, wejście do tej, gimnastyczna, widowiskowa, bardzo duża sala, a po prawej stronie budynku było gimnazjum i liceum męskie. Ponieważ ustrój szkolny wtedy przewidywał sześcio- lub siedmioletnie nauczanie w szkole podstawowej. Po sześciu latach można było zdawać egzamin do gimnazjum, no i później małą maturę. Jeśli komuś się noga podwinęła, no to nie miał ani gimnazjum, ani szkoły podstawowej, świadectwa nie otrzymywał.
    </section>
    <section>
        <time>10543</time>Gimnazjum trwało cztery lata i można było do gimnazjum zdać po siódmej klasie lub po szóstej. A kończyło się to nauczanie małą matura, a później dwu- lub trzyletnia szkoła, liceum, dwa lub trzy lata, w zależności od tego, jaka specjalizacja. I tam to już byli sami panowie, to już była drużyna męska tam. A tutaj była drużyna dziewcząt. No, przyznam, że bardzo przeżywałam ten moment otrzymania krzyża harcerskiego. Było to pierwsze moje odznaczenie, jak by nie było. A poza tym, żeby uzyskać krzyż harcerski, to trzeba było zdać z wynikiem bardzo dobrym różne sprawdziany, więc znajomość miasta, umiejętność niesienia pierwszej pomocy i w błahych przypadkach, jak ktoś się skaleczył, ktoś upadł, taka pierwsza, powiedziałabym prawie prymitywna pomoc, no ale trzeba było to umieć i wiele innych rzeczy.
    </section>
    <section>
        <time>10614</time><span style="font-weight: bold;">Jakie jeszcze to były egzaminy oprócz tego? Może pani coś więcej o nich opowiedzieć? Jakie sprawności się zdobywało?</span> Sprawności to zdobywałyśmy przede wszystkim na obozach. Były to różne sprawności. Sprawności kuchcika, sprawności kulturalne, wtedy kiedy ktoś przy ognisku miał zabawić wszystkich piosenką, wierszem, opowiadaniem. Bardzo to różne były sprawności, bardzo wiele takich, z których się składały później na kształtowanie charakteru młodego człowieka. Umiejętność np. trzymania języka za zębami, niegadania. To wcale nie jest łatwe, jak się ma tyle lat, i przez dwie, trzy godziny nic nie mówić. A pytają, naumyślnie pytają, ciągają.
    </section>
    <section>
        <time>10670</time><span style="font-weight: bold;">To fakt. A czy, jak często wyjeżdżała pani na obozy harcerskie?</span> Raz. <span style="font-weight: bold;">Raz. </span>Raz. <span style="font-weight: bold;">A może pani o tym opowiedzieć?</span> Wie pan, jakoś mi ten obóz tak się nie bardzo zanotował w pamięci. Nie, nie. Wyobrażałam sobie coś innego, ale był obóz, wyjechałam. <span style="font-weight: bold;">A dokąd wyjechaliście? </span> Pod Limanową, w góry. Nawet była piosenka: <span style="font-style: italic;">Tam pod Limanową obóz dziewcząt stoi. Miłe są dziewczęta, żadna się nie boi.</span> Taka piosenka, tak mi coś świata. <span style="font-weight: bold;">A były jakieś gry czy sprawdziany harcerskie?</span> A bezwzględnie tak, przecież by się obóz zanudził. Każdego dnia coś było, każdego dnia.
    </section>
    <section>
        <time>10729</time>Więc przede wszystkim trzeba było umieć trzymać porządek we własnych rzeczach, umieć posłać łóżko. To łóżko to były prycze. Więc w namiocie miał być porządek. Poza tym jak się jadło, to nie było zmywaka, że ktoś mył wszystkie naczynia, tylko każdy zmywał swoją menażkę i łyżkę. I trzeba było pokazać, czy jest czysta, czy brudna itd., itd. Tak że obowiązków to było sporo, ale to wszystko było przyjemne. <span style="font-weight: bold;">Chciałem zapytać się teraz o ten okres bezpośrednio poprzedzający wybuch II wojny światowej. Bo wiadomo, że wiele, powiedzmy, symptomów wtedy już wskazywało na to, że ta sytuacja międzynarodowa zaostrza się. Czy ta sytuacja dla pani, która miała wtedy trzynaście lat, czy dwanaście, czy pani ta sytuacja, to napięcie też się udzielało?</span> Wie pan, to był inny czas.
    </section>
    <section>
        <time>10795</time>Przede wszystkim Polacy wierzyli w to, że sojusze zawarte, międzynarodowe, po I wojnie światowej będą dotrzymywane. Nikt nie sądził, że dyplomacja służy temu, żeby kamuflować własne postępowania. Tak to zakamuflowano podpisanie porozumienia Ribbentrop-Mołotow. Prawda? Było takie. I myśmy o tym nic nie wiedzieli. Znaczy społeczeństwo, bo nie umiem powiedzieć, w tej chwili właśnie mi to przyszło na myśl, czy władze polskie, czy Piłsudski... w 1935 roku on zmarł, to już go nie było - czy Rydz-Śmigły, prezydent polski, rząd polski, czy mieli świadomość, do czego Niemcy dążą i Rosjanie. Przecież to był z dwóch stron pakt nam zagrażający. Czy tylko uważali, że są to takie strachy na Lachy.
    </section>
    <section>
        <time>10878</time>Nie wiadomo, nie umiem na to odpowiedzieć. Natomiast wiem, że Polacy byli zachłyśnięci tą wolnością, możliwością budowy własnego kraju, mimo że były różne poglądy. Przecież ludzie o różnych poglądach byli. Komuniści żyli w ukryciu, to jedno mogę panu powiedzieć. Zapewne istnieli. I istnieli, natomiast oficjalnie nie występowali. Jeżeli była taka organizacja jak PPS i była PPS-Lewica, to była troszkę, nie powiem inwigilowana, ale troszkę obserwowana. Czy ta ich chęć, a raczej niechęć, ta skłonność do zachwycania się komunizmem i przenoszenia tego na grunt polski, czy jest to tylko w słowie, w gadaniu, a czy jest to i w zamiarach. Nie umiem na to pytanie odpowiedzieć. Natomiast wiem, że bez względu na to, z jakiej nacji kto pochodził, jeśli chodzi o polityczne poglądy, to wszyscy byli zachwyceni tym, że jest wolność.
    </section>
    <section>
        <time>10957</time>I wszyscy byli gotowi do obrony tej wolności, to na pewno tak. Mając na względzie "wszyscy", no to wiadomo, że w dużej liczbie osób zawsze się znajdą tacy, którzy nie są chętni, ale generalnie to tak było. Te przygotowania, jakieś opowieści o wojnie. Gdzieś tam np. szkoły warszawskie zorganizowały zbiórkę i cekaemy na placu Piłsudskiego były przekazywane dla wojska. Ludność organizowała jakieś zbiórki na potrzeby wojska. To było nastawienie, przecież to nie było tak, że przyszedł pan kierownik, tak jak za czasów PRL-u: - <span style="font-style: italic;">E, Kowalski, pójdziecie dzisiaj, bo macie pójść, bo masz dyżur, bo spotkanie itd.</span> To nie tak było, ludzie chętnie brali w tym udział. Co wcale nie znaczy, że nie przygotowywano. Mówiłam panu, że były ćwiczenia w szkole na wypadek ataku czy nalotu, o, tak bym powiedziała.
    </section>
    <section>
        <time>11034</time>Ale zapewne ci, którzy to organizowali, nie mieli pojęcia, jak wojna wygląda i nikt z nas nie spodziewał się, że ta wojna będzie w pewnej mierze błyskawiczna. Faktycznie to ona nie była błyskawiczna, bo trwała pięć lat, ale zajęcie Polski, w stosunku do naszych wtedy poglądów, znaczy nie moich, tylko ludzi dorosłych, nastąpiło prawie błyskawicznie. Ale ile to tysięcy wojska niemieckiego, zmotoryzowanego, wyposażonego bardzo dobrze w broń przyszło do nas do Polski. A u nas byli świetni żołnierze, fantastyczne były koniki, już mniej fantastyczne były czołgi, ale były, byli lotnicy niezwykli. Ale co z tego, skoro te samoloty były takie, jakie były. I było ich za mało. Tak że ta napaść na Polskę w 1939 roku była gdzieś tam jak gdyby przewidywana, ale to wszystko "jak gdyby".
    </section>
    <section>
        <time>11114</time>Nikt nie sądził, że w świetle umów zawartych przez Polskę z Francją, Anglią, że może nas coś takiego spotkać. Przecież uważano, że tamte państwa to są sojusznicy bardzo poważni. A już nigdy, w ogóle nie sądził, że 17 września wkroczą wojska sowieckie na teren Polski. Przecież granice Polski zostały ustalone na międzynarodowym posiedzeniu, międzypaństwowym może lepiej, między państwami, i przedstawiciele Związku Sowieckiego byli na tym zebraniu i aprobowali te granice. A weszli do Polski pod pozorem ratowania ludności ukraińskiej, ludności białoruskiej. Podczas gdybyśmy porównali traktowanie tych obydwu narodów czy ludności przed wojną i w czasie, jak weszli Rosjanie i teraz nawet, to okaże się, że nasze traktowanie było o wiele lepsze, niżeli traktowanie władz choćby obecnych, już nie powiem, że za czasów Stalina.
    </section>
    <section>
        <time>11202</time>Pan zapewne wie o tym, znając historię, że za czasów Stalina na Ukrainie 30 milionów ludzi z głodu umarło. Wie pan o tym? <span style="font-weight: bold;">Nie wiem. Nie trzydzieści, to było chyba 5 czy 6 milionów, gdyby umarło 30 milionów, toby Ukraina straciła ponad połowę ówczesnej ludności.</span> Przesadziłam, przesadziłam. <span style="font-weight: bold;">I tak to jest bardzo dużo. </span>Przesadziłam. W każdym razie Ukraina, która ma glebę lessową i bardzo jest żyzna ta ziemia, tam zabijano ludzi za to, że ukradli kłos i ten kłos zjadali. Pan sobie wyobraża? Z głodu ludzie umierali, byli zabijani, a oprócz tego z głodu.
    </section>
    <section>
        <time>11252</time><span style="font-weight: bold;">A czy w pani rodzinnym domu dyskutowało się na tematy polityczne?</span> Nie. <span style="font-weight: bold;"> Także tuż przed wybuchem wojny? Nie czytało się gazet, nie słuchało się radia?</span> Wie pan, były dwie kobiety, babcia pracująca całe dnie. Miała sklep, więc od świtania do nocy w tym sklepie była, więc jak przychodziła, to tylko zjeść kolacje, umyć się i spać. Mama natomiast zajęta wychowaniem dziecka, sprawami polityki się nie interesowała. Ojciec się interesował, ale nie miał wspólników do rozmowy. Więc jeżeli się rozmawiało, to wtedy, kiedy przychodzili koledzy ojca. I byli to panowie również należący do PPS-u.
    </section>
    <section>
        <time>11302</time>Lub tacy koledzy ojca z czasów, gdy on był w wojsku. I był taki pan Karabin na przykład. O, pamiętam. Nazwisko świetne. Żyd, który był w wojsku, później uciekł, tak jak i ojciec uciekł. Był w wojsku polskim, no a potem pracował. I te czasy trudnych przygód wojennych na pewno ich jakoś razem zbliżały. Jeszcze jakiś pan był. Ale oni przychodzili rzadko. Jeżeli bywali, to byli na zebraniach. No, ale mój ojciec był w miarę czynny. Po pierwsze, pracował w Związku Transportowców Polskich. Był taki związek, istniej do dzisiaj. Oprócz tego pamiętam, że byłam n pogrzebie autora, który napisał powieść, może sobie przypomnę, jak on, byłam na jego pogrzebie. Byłam na pogrzebie Limanowskiego - to był z PPS-u facet - na który nas zaprowadził tata.
    </section>
    <section>
        <time>11382</time>Byłam na uroczystości w rok po tym pogrzebie, w Ateneum. Była to akademia i tam mnie ojciec zaprowadził. Więc tata od tej strony dbał. Nie było powodu, że muszę iść, bo będę sama w domu. Już nie byłam malutkim dzieckiem. Czy uważał, że córka powinna się przynajmniej zetknąć z tymi ludźmi, posłuchać. Niech ja sobie przypomnę nazwisko tego literata, który wiadomo, że był lewicujący, ale PPS-owiec. No widzi pan. W tej chwili zapomniałam. <span style="font-weight: bold;">Jaką powieść napisał? "</span>Dzieje jednego pocisku"<span style="font-style: italic;">. </span>Andrzej Strug. A widzi pan… "Dzieje jednego pocisku"<span style="font-style: italic;">. </span>I ja czytając tę powieść spotkałam tam dziewczynę straszą wiele ode mnie, która była bardzo dzielna, bardzo odważna, bardzo zorganizowana.
    </section>
    <section>
        <time>11451</time>No, a oprócz tego flirtująca. No, to to już mnie mniej interesowało. Ale te jej cechy, które wymieniłam, bardzo mi imponowały. Chciałam być podobna do niej. Ona miała na imię Kama, i dla tego „Kama” jestem. <span style="font-weight: bold;">Aha… Czyli zdrobnienie od Kamila, tak?</span> Kama, po prostu Kama. <span style="font-weight: bold;">Czy pamięta pani sam dzień wybuchu II wojny światowej? 1 września 1939 roku?</span> A chyba tak… I troszkę się pośmiejemy przy okazji. Mianowicie, pierwsze bomby spadły i to wiem, że na Koło, ulica Obozowa. To już były granice miasta. Kuzyni przybiegli, bo oni tam gdzieś dalej mieszkali. Bali się, że blisko są tory kolejowe i gdzieś tam jednostka.
    </section>
    <section>
        <time>11511</time>Zresztą do tej pory na Bemowie jest przecież jednostka. Że mogą być bombardowani, no i do nas, że zamieszkają, proszę bardzo. Ale mój ojciec, który bardzo był praktyczny, wychodząc z domu - gdzie, po co, nie wiem - w każdym razie nie dostał wezwania do wojska. I wiem, że bardzo mu na tym zależało, żeby się dostał. Czyli poszedł gdzieś do komisji poborowej. W 1939 roku miał 39 lat, więc już mówiono – stary i nie do wojska. Ale wychodząc z domu powiedział mamie, żeby zrobiła zapasy. Przecież wojna. Niech pan siedzi mocno. Dawniej kobiety, tam gdzie nie było spiżarni, to szły codziennie do sklepu i kupowały 10 dag kaszy, 2 jajka, 10 czy 5 dag masła, trzy bułki, żeby to codziennie kupować.
    </section>
    <section>
        <time>11575</time>Moja mama do tych należała. Nie było spiżarni. Więc poszła, kupiła po ćwierć kilko jakichś kasz, aż pół kilo cukru, nie wiem, ziemniaków trochę, pewno aż dwa kilo i uważała, że zrobiła zapasy. Myśmy to zjedli w połowie września, już nie mieliśmy co jeść. Jeszcze następnego dnia gdzieś tam poszli rodzice oboje i coś kupowali. Takie to było pojęcie gospodyni na temat zapasów. Bo gdyby mieszkała na wsi, to kobiety na wsi przywykły, że sklep nie jest blisko, czyli kupuje się więcej. A tutaj sklep jest pod bokiem, to się idzie i kupuje np. pół litra mleka codziennie. Po co litr, po co? Świeże codziennie, po co kupować 15 dag masła, skoro można 5 dag, słoniny tyle, co potrzeba do obiadu, czyli 10 dag. I tego wszystkiego moja mama takie ilości kupiła i uważała, że zrobiła zapasy.
    </section>
    <section>
        <time>11646</time><span style="font-weight: bold;">Pamięta pani dokładny moment, w którym dowiedziała się pani o tym, że wybuchła wojna?</span> Ach… No to moment, no to wtedy, kiedy było bombardowanie. To nikt nie musiał nic mówić. Bo to, że bomby padły gdzieś tam, to nie znaczy, że myśmy już nie słyszeli, że bomby padają. Wybuchły. <span style="font-weight: bold;">Czyli bombardowanie było sygnałem?</span> Bombardowanie. Tak, tak, tak.<span style="font-weight: bold;"> A czy wtedy mieliście możliwość słuchania wiadomości przez radio, dziennika, dowiedzenia się czegoś?</span> Ja tylko słyszałam przez radio te komunikaty, które brzmiały, spiker mówił: - <span style="font-style: italic;">Halo, halo, 0-5-6-8. - </span>Ja tak na rybkę podaję. <span style="font-style: italic;">– Nadchodzi, przychodzi, odchodzi...</span> Coś tam takie komunikaty na falach polskiego radia, to te komunikaty są.
    </section>
    <section>
        <time>11708</time>No, później przemówienia prezydenta Warszawy. Faktycznie to on nie był prezydentem wybranym, on był komisarzem Warszawy. Więc zachęcające do udziału w obronie miasta. Przecież Niemcy pod Warszawą już byli 8 września. A ja dostałam rozkaz pójścia na Dworzec Główny, pan sobie wyobraża, gdzie Wola, a gdzie Dworzec Główny. Tramwaje jeszcze chodziły. Więc przyjechałam tramwajem, po to, by opiekować się kobietami z dziećmi, które 2 września już tutaj do Warszawy nadjeżdżały uciekając prze Niemcami. No, niedługo te dyżury nasza drużyna pełniła, dlatego że były bombardowania Warszawy nie tylko z powietrza, czyli samoloty, ale i armaty.
    </section>
    <section>
        <time>11771</time>Jak dni wojny odbieraliśmy? Więc, przede wszystkim, było takie powiedzenie i plakaty były, że nie damy ani guzika od sukienki. Czyli nic nie odstąpimy; przed wojną, przed wrześniem. Takie mobilizujące do walki, powiedziałabym, i utrwalające wśród Polaków mniemanie, że my jesteśmy sili, zwarci i gotowi. Było takie powiedzenie, nawet takie hasło: "Silni, zwarci i gotowi". Na pewno zwarci byliśmy, gotowi także, ale już silni, to już okazało się, że nie. Jak powiedziałam, 8 września stanęli, przy Ochocie jest tam taki pomnik, gdzie kobiety z butelkami i mężczyźni bronili dostępu do Warszawy, 8 września nie weszli, ale byli tuż pod Warszawą.
    </section>
    <section>
        <time>11839</time>Co jeszcze mogę powiedzieć? Smutno nam wszystkim było. A jeszcze co powiem, przecież przestały pracować piekarnie, znaczy sklepy, gdzieniegdzie gdzieś tam dowożono pieczywo. Pan sobie wyobraża, że lotnicy zniżali się i strzelali z broni pokładowej do tych ludzi stojących w kolejce po chleb? Trzeba było wodę też, stać do studni. Do tych stojących po wodę też strzelali. To na pewno na nastrój dobrze nie wpływało. Przez radio były komunikaty, przede wszystkim pana Starzyńskiego, i te komunikaty takie szyfrem podawane dla lotników. To sobie przypomniałam. Słucham dalej.<span style="font-weight: bold;"> </span>
    </section>
    <section>
        <time>11898</time><span style="font-weight: bold;">A czy w pierwszych dniach... Do którego momentu w społeczeństwie, wśród ludności Warszawy była wiara, że sojusznicy wkrótce przyjdą z pomocą? Czy pamięta pani? Czy ta wiara stopniowo gasła?</span> Bezwzględnie, że gasła, a szczególnie już po 17 września, to już nikt nie myślał. Ale był taki czas, niech pan gdzieś poszpera w dokumentach, kiedy pan pułkownik Umiastowski, jeśli pamiętam jego nazwisko, apelował w radio, aby mężczyźni szli na wschód, bo tam będzie organizowany opór wobec Niemców. Nie wiem, czy już o tym mówiłam, że mój ojciec wyszedł i przyszedł wuj, i jeszcze tam kilku mężczyzn, i wyszli.
    </section>
    <section>
        <time>11959</time>Tata polecił mi, żebym się opiekowała paniami. Sam wyszedł, zabierając zapasów co nieco do zjedzenia. I wrócił po dwóch, czy po trzech dniach, opowiadając, co się działo po drodze na Szosie Lubelskiej. Przecież lotnicy niezagrożeni przez nikogo, bo nie było broni przeciwlotniczej, strzelali do tych taborów, do ludzi idących, do jadących na rowerach i sami ludzie się w tym tłumie, nie powiem, że zabijali, ale nie dopuszczali do tego jedni drugich, żeby ktoś szybciej mógł pójść. I doszedł do wniosku, że to nie ma sensu, że po pierwsze część tylko dojdzie, a Niemcy po drodze wytłuką z samolotów. I wrócił.
    </section>
    <section>
        <time>12013</time>Tak że nastrój był coraz bardziej minorowy, ale jednocześnie wtedy jeszcze nie wiedzieliśmy, co nas czeka; bo to, że przegrywamy to żeśmy wiedzieli. Ale liczyliśmy, że w obronie Polaków czy Polski staną dwa wielkie mocarstwa, Francja i Anglia, zapominając o tym, że na razie to są dwa wielkie mocarstwa: Niemcy i Związek Sowiecki, które na nas napadły, obydwa państwa. Później przychodziły wieści na temat Francji, na temat rządu Vichy, kolaborantów, których Francuzi się bardzo wstydzą, ale jednocześnie niezbyt potępiają Pétaina, niezbyt. Dlatego iż uważają, że dzięki jego polityce zginęło mniej Francuzów, niż gdyby postępowali tak ja Polacy.
    </section>
    <section>
        <time>12077</time>A przy tym Francuz lubi dobrze zjeść, dobrze wypić, dużo rozmawiać, dużo powiedzieć, a nic nie dotrzymać. To jest moja opinia teraz. Jak pan pozna Francuzów, tak nie pojedynczych - dyplomata, coś tego; ogólnie - bardzo kochają zjeść, bardzo kochają przy stole, mogą niewiele wina, długo rozmawiać, o byle czym rozprawiać, ale o rzeczach praktycznych, takich dnia codziennego, to raczej nie dotykać tych tematów. Nie. To jest ich dom. No to już przeszłam do rzeczywistości dzisiejszej. Słucham dalej.
    </section>
    <section>
        <time>12122</time><span style="font-weight: bold;">A czy pamięta pani dzień wkroczenia wojsk niemieckich do Warszawy, kiedy Warszawa skapitulowała? </span>Przede wszystkim to pamiętam po kapitulacji oddziały żołnierzy polskich idących do niewoli. Więc pas bez broni, bezwzględnie, że w szyku szli, miny mieli wcale nie zadziorne. Przecież to, że oni szli ulicami Warszawy, to nie znaczy, że to byli warszawiacy. Przy tym były dyskusje czy pójść do niewoli, czy zostać. Takie były rozmowy. Na pewno ci, co byli w wojsku, to jednak część, duża część poszła. Dostała się do stalagów.
    </section>
    <section>
        <time>12178</time>Skąd te stalagi później przemieniono w obozy i kazano im chodzić do pracy i pracować. Bo w oflagach był ten luksus, że oficerowie nie pracowali, ale ten "nie-luksus", że wariowali z braku zajęć. Aczkolwiek byli tacy, którzy się uczyli. I wydałam taką książkę kiedyś, jak pracowałam: "Nauczycielska droga do Polski", gdzie w obozach dla oficerów były prowadzone kursy różne, rozmaite, m.in. na poziomie uniwersyteckim, na poziomie szkoły średniej, bardzo różne. To też byli ludzie wykształceni, więc tym sposobem sami czas pożytecznie spędzali i innych uczyli.
    </section>
    <section>
        <time>12233</time>Był to trudny czas. Po dwudziestu latach niepełnych przecież, faktycznie jak w 1920 roku była jeszcze wojna polsko-bolszewicka, a w 1939 roku była II wojna, no to niby całe dwadzieścia lat. Zanim państwo się ustabilizowało, zanim pretensje wobec Piłsudskiego ucichły i te różne rozhowory, okazuje się, że historia nas nic nie nauczyła, bo teraz znów mamy przykłady, jak jeden na drugiego rzuca, ciska, zamiast pamiętając o tym, że za to, co jest dzisiaj, ludzie ginęli. No, ale goryczy jest we mnie dużo, więc może skończmy ten temat.
    </section>
    <section>
        <time>12286</time>Tak czy inaczej, jak się uspokoiło, a było to po 1926 roku, za buzie i pyski, przepraszam za to ordynarne określenie, Piłsudski potrafił wziąć ludzi i wtedy przycichli. Jest pretensja o Berezę Kartuską, może i słuszna, ale jak bym zapytała tych mądrych, którzy w tej chwili krytykują poczynania nie tyle Piłsudskiego - ówczesnej władzy, tak bym powiedziała: a w jaki sposób mieli postąpić na tych, którzy nie widzieli, że ich postępowanie jest niedobre. O, krótko, prawda? Że jest przeciw Polsce. Tych później w tej masie osadzonych w Berezie Kartuskiej byli też i tacy, których niesprawiedliwie tam wsadzono. Też się zgadza. Ale pojęcie sprawiedliwości jest czasem bardzo rozciągliwe, a czasem takie bardzo krótkie.
    </section>
    <section>
        <time>12348</time>Więc nie gdybajmy na ten temat, fakt jest faktem, że faktycznie to było lat trzynaście na budowę Polski, 1926-1939 rok. I w tym czasie całe dorosłe społeczeństwo polskie, bo jeśli do wojska poszli ci, którzy byli osadzeni w więzieniach, zwolnieni we wrześniu i zaraz do wojska szli, no to za co walczyć, za więzienie? Nie, za Polskę. I uważali, że to jest dobry wybór. Historia jest nauczycielką świetną, ale trzeba ją znać. A nasi rządzący nie zawsze ją znają, nie zawsze czują, a postępują tak, by kieszeń była pełna, ale ich, nie nasza, polska. Przepraszam, słyszy pan, ile mam goryczy?<span style="font-weight: bold;">Ma pani oczywiście pełne prawo. </span>Przyglądam się, bo i ci, i ci, i jeszcze inni walczyli w czasie „Solidarności”, w czasie, byli jak gdyby po jednej stronie. Nie, nie, nie, jesteśmy okropnym narodem. Zmieńmy temat, dobrze? Słucham pana.
    </section>
    <section>
        <time>12437</time><span style="font-weight: bold;">Oczywiście. Chciałem się zapytać, jak wyglądało życie codzienne podczas okupacji.</span> O, proszę pana, to jest temat na trzy, cztery godziny. To nie jest tak prosto. Życie codzienne. Jedni pracowali, z trudem uzyskiwali pracę, inny "kompinowali", czyli kombinowali. Na przykład pani, która ukończyła taką szkołę pomaturalną, kierunek "prace ręczne", to była matka naszych koleżanek, wpadła na pomysł, że będzie robiła buty, pantofle. Na podeszwie ze sznurka, z tym, że sznurek tak rozstawiony, a nie tak jak warkocz, tylko tak. I były trzy czy cztery panie u niej w mieszkaniu, które ten sznurek tak zwijały, nabijały na kopyto, na pantofel, i to były takie powiedzmy trepy letnie. Był to sposób? Był.
    </section>
    <section>
        <time>12508</time>Część osób wstawiała szyby, część jeździła na wieś, żeby wozić żywność. Żeby było śmieszniej Niemcy tę żywność zabierali, przecież były łapanki na dworcach, mające na celu wyłapywanie tych, którzy żywność do miasta przywożą. Ale byli też tacy, którzy pracowali w konspiracji. Byli tacy, którzy wydawali gazetki, a było ich dużo, tych gazetek. Ale największym nakładem, najwyższym, cieszył się jaki nakład? Czego? "Biuletynu Informacyjnego". Tą czcionką "Biuletynu Informacyjnego" był pisany "Tygodnik Solidarność". Pamięta pan, taka kursywa troszeczkę pochyła? No, a redaktorem naczelnym "Biuletynu Informacyjnego" był znany ogólnie pan profesor Aleksander Kamiński, znany harcerz, hufcowy hufca podwarszawskiego miasta, z Piastowa i Pruszkowa. Tam działał.
    </section>
    <section>
        <time>12587</time>A w ogóle go wojna zastała, I wojna, w Związku Sowieckim, w Humaniu był. Ojciec zginął, w zawierusze wojennej matka gdzieś się znalazła na południu Rosji, a on sam gdzieś u wuja, u stryja pracował, uczył się. Później po wyzwoleniu przyjechał do Polski i zaczął działać w harcerstwie. A oprócz tego dalej się uczył i był pedagogiem. A dlatego, że był harcerzem, to go ubecja wyrzuciła z Uniwersytetu Łódzkiego. W tym czasie jak go wyrzuciła, to zaczął się zajmować mieszkańcami północnych ziem polskich, troszkę archeologią. Napisał książkę na ten temat. A później go przywrócono do łask i znów uczył na Uniwersytecie Łódzkim psychologii, pedagogiki społecznej. Ja mogę długo na temat pana Kamińskiego, więc wolę się skrócić.
    </section>
    <section>
        <time>12657</time><span style="font-weight: bold;">Chciałem zapytać bardziej o pani bezpośrednie otoczenie. Co na przykład pani rodzice, pani przyjaciele, jak poradzili sobie z nową sytuacją?</span> Moi przyjaciele to byli w moim wieku, czyli radzili sobie tak, jak mamusia i tatuś kazali. Dobrze jeżeli mamusia i tatuś byli. Moi rodzice, no, jakoś chyba sobie poradzili, bowiem babcia prowadziła sklep. To było miejsce, gdzie można było coś sprzedawać. A ojciec wpadł na pomysł, że transport w Warszawie, ze względu na to, że Niemcy zajęli, pozabierali wszystkie samochody - Polacy mogli jeździć tylko furmankami, dorożkami lub rikszami (to takie wózki rowerowe), to wpadł na pomysł, że koń musi jeść. W związku z czym sprzedawał paszę dla koni: owies, siano, koniczynę.
    </section>
    <section>
        <time>12727</time>Jak chłopi przywozili to ze wsi, to gdzieś tam pod spodem czasem przywozili pół świniaka, czasem całego. Po czym tata to dzielił, sprzedawał po cichu znajomym, płacąc temu, który to przywiózł. To się nie zdarzało często, ale w każdym razie nie byliśmy głodni. To było ważne. Nie narzekali rodzice na materialną stronę. Z tym że przed wojną oni nie mieli wielkich wymagań, więc w czasie wojny tym bardziej nie. No, mieszkanie było. Babcia się zajmowała gospodarstwem, a mama w tym sklepie była. A tata część czasu spędzał w tym sklepie, a część, powiedzmy to szumnie, w konspiracji, bo się nigdy nie przyznawał, co robi, gdzie robi. Ja też jemu nie. Tak to czas płynął. A czytaliśmy gazetki, owszem.
    </section>
    <section>
        <time>12800</time>Tata był przede wszystkim donosicielem tych różnych gazetek, informatorem, co się dzieje na froncie. Przyznam, że w tym sklepie był odbiornik radiowy. Bo w mieszkaniu gdyby był, toby Niemcy mogli wpaść. A w sklepie tam za belką gdzieś schowany. Tata tego słuchał, jak sklep był zamknięty i po cichutku sam został. Nie dopuszczali nikogo, żeby słuchali. Sam słuchał, a później przedstawiał te wiadomości jako: - <span style="font-style: italic;">Kolega mi powiedział... </span>Ale był na bieżąco. <span style="font-weight: bold;">A czy jest pani w stanie wskazać jakiś moment, kiedy pani zaczęła brać aktywny udział w konspiracji, czy właśnie dzięki harcerstwu w płynny sposób przeszła pani do działalności konspiracyjnej?</span>Przede wszystkim wtedy, kiedy doszłyśmy do wniosku w drużynie, że szkoła nieczynna, dziewczęta nie mają co z sobą zrobić, to trzeba było zorganizować jakieś zajęcie typu harcerskiego - gry, zabawy w domach.
    </section>
    <section>
        <time>12877</time>Potem szkołę otwarto, ale w szkole programy nauczania były okrojone, bo Polak powinien umieć czytać, pisać, liczyć do stu i więcej mu wiedzy nie potrzeba. A myśmy uważały, że trzeba więcej. Dlatego korzystając z przewodników przedwojennych uczyłam dziewczęta przede wszystkim przedmiotów humanistycznych – języka polskiego, historii, gramatyki, ortografii; no, geografię, a później doszłyśmy do wniosku, że jest potrzebna matematyka i fizyka, i przyroda. No ale to już w porozumieniu z nauczycielkami. To już nauczycielki na kompletach prowadziły.
    </section>
    <section>
        <time>12920</time>A po tym zameldowałam drużynowej, że mam gotowe dziewczyny do pracy w harcerstwie i są różne zajęcia, czy mogłybyśmy, przecież rozlepiane są ulotki, roznoszone, rysunki malowane na domach, różne napisy: "Pracuj powoli", "Tylko świnie siedzą w kinie", nieładne to brzmi, ale za to skuteczne było, itd., itd. Tak myśmy ją męczyły, że stwierdziła, że owszem, drużyna ta konspiracyjna będzie istniała. I uczyłyśmy się spostrzegawczości, zapamiętania, refleksu, orientacji, różne gry służące wyćwiczeniu tych cech, o których powiedziałam. Bardzo to nam się przydało później, zarówno znajomość miasta, szybka orientacja, refleks, pamięć, bardzo były przydatne. Słucham.
    </section>
    <section>
        <time>12985</time><span style="font-weight: bold;">A teraz zrobię drobny przeskok w czasie i zapytam panią o konspiracyjną szkołę podchorążych. W którym momencie trafiła pani do szkoły podchorążych?</span> Ach, przede wszystkim to ja przed tym brałam już udział w różnych akcjach bojowych tego oddziału. <span style="font-weight: bold;">Już wcześniej? A jakie były pani pierwsze akcje?</span> Na Weffelsa, to mówiłam. To była pierwsza akcja, później na Frühwirtha, zabito Kleina, potem była akcja, to nie w kolejności powiem, na Kutscherę, była akcja "Stamm", była akcja "Koppe", i którąś pominęłam. <span style="font-weight: bold;">Może pani więcej powiedzieć o swojej roli podczas poszczególnych tych akcji? </span>Moja rola była znikoma w czasie akcji. Przed akcją tak, przed akcją zadaniem moim czy „Dewajtis” było obserwowanie tego, na którego Polska podziemna wydała wyrok śmierci.
    </section>
    <section>
        <time>13052</time>Od pana Aleksandra „Rayskiego” uzyskiwałyśmy dane dotyczące tego gestapowca, z informacją, gdzie on bywa, gdzie mieszka, jakim samochodem jeździ, jakie ma obyczaje, zwyczaje itd. I zostawałyśmy włączone do obserwacji. Już jak ustaliliśmy, że ten gestapowiec, Niemiec, regularnie przychodzi czy wychodzi, to przekazywałyśmy tę informację panu „Rayskiemu”, a on dalej i ustalano czas, dzień, godzinę wykonania akcji. A ja przed akcją miałam za zadanie wskazanie, o kogo to chodzi, tzn. w sposób umowny przekazać, że to jest ten, a nie inny. I na tym się w czasie akcji moje zadanie kończyło. Ja już nie miałam nic więcej.
    </section>
    <section>
        <time>13109</time>Moje zadanie było przed akcją, zebranie jak największej liczby informacji, m.in. takich, czy w tym czasie, kiedy Weffels szedł na Szucha z ulicy Koszykowej, czy są Niemcy na ulicy, ilu ich jest, czy jeżdżą samochody. Przecież na Szucha jeździły wozy i z Niemcami, i z więźniami. Czy jeżdżą, o jakiej porze, jakie to są samochody, to wszystko musiałam określić. <span style="font-weight: bold;">Zastanawiam się nad jedną rzeczą, dlatego że wiem, że każdy pracownik służb specjalnych jest szkolony w tym, żeby rozglądać się, czy nikt przypadkiem go nie śledzi. Jeżeli zlecano zawsze pani śledzenie jakiegoś oficera, w tym przypadku gestapo, jak to możliwe, że nigdy pani nie zauważył? Czy stosowała pani jakieś specjale triki, żeby pani nie rozpoznał?</span> Przede wszystkim mnie śledził pan Aleksander Kunicki, nasz kierownik komórki wywiadowczej. On zawsze patrzył i wiedział czy się coś dzieje.
    </section>
    <section>
        <time>13178</time>Wiem, że jak miała być akcja na Kutscherę, to kiedyś bardzo mądrze stanęłam na przystanku tramwajowym w Alejach Ujazdowskich, po tej stronie, jak jest ambasada amerykańska. Wyjęłam puderniczkę i zaczęłam nosek pudrować, malować. Ja się wtedy nie malowałam w ogóle. I on mi powiedział: - <span style="font-style: italic;">A kto to takie rzeczy robi na ulicy? W kawiarni kobieta, która czeka na mężczyznę, no to może, ale na ulicy? To bardzo zwraca uwagę. </span>Miałyśmy być ubrane tak jak inne dziewczęta w naszym wieku, żeby to się nie rzucało w ogóle w oczy. Więc musiałyśmy dbać o swoją garderobę, a to wcale nie było łatwe, bo przecież miałam jedno palto, jedne buty. Zamieniałyśmy się paltami, wymieniałyśmy między koleżankami, żebym wyglądała inaczej. W innym miejscu stałam, w innej porze stałam, więc o to wszystko to już pan „Rayski” dbał.
    </section>
    <section>
        <time>13246</time>A kwestia mojej spostrzegawczości, mojej uwagi, refleksu, była wyszkolona w czasach harcerskich. I ta umiejętność, powiem szczerze, prawie do dnia dzisiejszego została. <span style="font-weight: bold;">A czy nigdy nie było takiej sytuacji, kiedy np. pani była na krawędzi, że tak się kolokwialnie wyrażę, wpadki? Że odniosła pani wrażenie, że np. któryś z obserwowanych przez panią funkcjonariuszy gestapo np. spojrzał na panią czy zaczął się przyglądać?</span> Nie. <span style="font-weight: bold;">Nigdy? Czyli była pani perfekcyjna w tym, co pani robiła?</span> Chyba tak, chociaż kiedyś, jak wsiadałam do tramwaju, a Niemcy zawsze wsiadali pierwszym wejściem, a drugie było dla Polaków, jakiś Niemiec się pchał, kobietę odsuwał. Na tyle znałam niemiecki, że powiedziałam: - <span style="font-style: italic;">Nein, ta pani ma wejść pierwsza. </span>Lekko go odsunęłam.
    </section>
    <section>
        <time>13309</time>Jakoś nic mnie nie spotkało. Później się zastanawiałam: głupia, kobietę chcesz ratować, a zgubić siebie. Ale to po fakcie, po fakcie, a wtedy nie. Bozia czuwała jakoś. <span style="font-weight: bold;">A czy poszczególne akcje były podobne do siebie nawzajem?</span> O, nie. Każda była inna. <span style="font-weight: bold;">A czy może pani… </span>Każda była inna. <span style="font-weight: bold;">A mogłaby pani je porównać? W jakich sytuacjach musiała pani obserwować funkcjonariuszy gestapo? </span>Sytuacjach, jakie były na ulicy. <span style="font-weight: bold;">Czyli zawsze w momencie, kiedy wychodzili, wchodzili do pracy czy też… </span> Tak, tak, tak. Zawsze wtedy. Bo wiadomo było, że <span style="font-style: italic;">Ordnung muss sein</span> i oni byli względnie punktualni lub bardzo punktualni, i to nam ułatwiało zadanie. Aczkolwiek, jeśli chodzi o Koppego, to wcale nie, dlatego że on jeździł różnymi ulicami, w jedno miejsce, ale różnymi ulicami, i to sprawiało trudność w ustawieniu akcji.
    </section>
    <section>
        <time>13376</time>Bo w obserwowaniu to można było zaobserwować z dala, że wyjeżdża z Wawelu, tylko w którą ulicę skręci. Natomiast w ustawieniu kolegów do wykonania akcji było to trudne, bo trzeba było znaleźć takie miejsce, te ulicę, którą na pewną będzie jechał. No i właśnie 11 lipca ja o tym powiedziałam. <span style="font-weight: bold;">To, co mnie interesuje, czy pozostali funkcjonariusze gestapo, których pani śledziła, chodzili bez obstawy… </span>Bez. <span style="font-weight: bold;">…bądź co bądź po okupowanym mieście?</span> Bez. Oni mieli broń przy sobie zawsze.<span style="font-weight: bold;"> Ale to świadczy o tym, że czuli się dość pewni siebie. Byli samotni w okupowanym mieście, kiedy pełni się tak znienawidzoną powszechnie służbę.</span> To nie jest tak. Przecież wiadomo, że oni zabijali ludzi, wiadomo, że łapali, były łapanki na ulicach, wiadomo, że dążyli do przerażenia i zastraszenia ludności.
    </section>
    <section>
        <time>13441</time>I generalnie Polacy bardzo uważali, mówiąc szczerze bali się ich, cóż tam opowiadać, bali się. Natomiast jeżeli... ja obracałam się w dzielnicy niemieckiej. Niemcy stamtąd wszystkich wyrzucili, wszystkich Polaków wysiedlili. Na Szucha byli tylko Niemcy. Ja w pobliżu tej ulicy tam byłam. Byłam ubrana tak mniej więcej, jak <span style="font-style: italic;">deutsche Mädchen</span>. Więc taka troszkę pod Niemkę. Ponieważ byłam zawsze pyzata, więc tym bardziej nie wyglądałam na przerażoną Polkę. Poza tym nauczono nas pewnych rzeczy. Jak widziałam Niemca, który szedł, to ja się uśmiechałam do niego. Co ja myślałam, to myślałam, ale wolałam się, widząc go - znaczy, w zależności od tego, jak szedł jakiś bardzo poważny, to się nie uśmiechałam. Bo to też on mógł traktować, że to jest jakiś znak. Więc musiałam wiedzieć, kiedy się mogę uśmiechnąć, kiedy nie. To na wyczucie, to trudno opisać.
    </section>
    <section>
        <time>13514</time>A poza tym, jeżeli człowiek jest w trudnych sytuacjach, to w pierwszym dniu on się boi, czy w pierwszej chwili, a później już przestaje się bać. Jak pan wejdzie pierwszy raz do piwnicy ciemnej z malutką świecą, to jest pan niepewny. Ale już drugi raz pan wchodzi pewniejszym krokiem. Z nami to samo było. <span style="font-weight: bold;">Chciałem powrócić do pytania o szkołę podchorążych. W którym momencie rozpoczęła pani naukę w tejże szkole? </span>To się tak nazywa - szkoła, to nie był żaden budynek szkolny. <span style="font-weight: bold;">Domyślam się. Gdzie się odbywały zajęcia?</span> W mieszkaniach. Od godziny siódmej rano. Przecież wychodziłam z domu raniusieńko, ja, która lubię pospać rano.
    </section>
    <section>
        <time>13563</time>Bo później miałam zajęcia. Oprócz tego, że byłam na podchorążówce, to miałam mnóstwo zajęć innych: i te obserwacje, i gdzieś tam broń trzeba było zanieść czy odebrać, czy pójść na ćwiczenia samej inne. Tak że byłam zajęta. Przychodziłyśmy na zajęcia, wiadomo było, do którego mieszkania. Nie miesiąc wcześniej, tylko po zakończeniu ostatnich zajęć, dowiadywałam się, gdzie będą następne. Tak że nie to, że miałam w planie, już wiedziałam na pewno, gdzie będę miała następne zajęcia. A poza tym, to nie ode mnie zależało. Widocznie tak się sprawiałam, czy sprawowałam, więc stwierdzono, że mogę kończyć szkołę podchorążych. <span style="font-weight: bold;">A który to był moment? Który miesiąc na przykład?</span> Jeszcze niech mnie pan zapyta o godzinę, to pana powieszę. Skąd można to pamiętać?
    </section>
    <section>
        <time>13625</time>Ja wiem, że przyszłam do „Parasola”, to był sierpień. <span style="font-weight: bold;">Tak.</span> Że pierwsze akcje, to był już koniec września, później październik. Skończyłam egzaminy w maju 1944 roku. Potem wyjechałam do Krakowa. Czyli gdzieś zimą 1944 roku, 1943 roku rozpoczęłam… <span style="font-weight: bold;">Chciałem sobie wyobrazić po prostu, który to był moment. </span>Ale ja panu nie powiem, w którym momencie. Pierwsze to mi powiedziano, że to jest szkolenie. Ja wiedziałam, że ja idę na szkolenie, a nie tam na żadną podchorążówkę. <span style="font-weight: bold;">I jakie były np. zajęcia w szkole podchorążych? </span>Bronioznawstwo, terenoznawstwo, posługiwanie się mapą, busolą, kreślenie szkiców sytuacyjnych, struktura wojska niemieckiego, oznakowanie, bo przecież wojsko ma oznakowania różne, to te oznakowania. Oprócz tego kończyłam kurs samochodowy, co się wliczało w ? [228:24] podchorążówki.
    </section>
    <section>
        <time>13707</time>Cóż jeszcze? Książkę bym panu dała, to pan by zobaczył, jakie były przedmioty. W każdym razie organizacja wojskowa, czyli struktury w wojsku. Zupełnie nie wiem, po co musiałam umieć zmianę warty na szczeblu batalionu, pułku, garnizonu itd. To są różnice, czasem minimalne, ale to trzeba było wkuć na pamięć, bo inaczej nie dawało rady. I różne bronie, więc pistolety ręczne, bardzo różne bywały, pistolety maszynowe, elkaemy, a i jeszcze materiały wybuchowe, oprócz materiałów wybuchowych, jakie i jakie do tego potrzeba lonty itd., całe oprzyrządowanie, to wysadzanie pociągów. Pan zapewne wie, że pociąg jeździ po szynach, a ja wiem, że to są teówki, ceówki, jeszcze do tej pory pamiętam. Tego nas uczono. Inaczej się zbroi taką teówkę, inaczej ceówkę, inaczej, jak jest rozrząd, czyli szyny rozchodzą się, inne materiały się stosowało tam, gdzie są mosty. I tego te dziewczęta uczono. Po co, to nie wiem.
    </section>
    <section>
        <time>13815</time><span style="font-weight: bold;">To była wyłącznie żeńska szkoła podchorążych?</span> Nie. Były klasy żeńskie i klasy męskie. Więcej było klas męskich, a były dwie klasy żeńskie, wtedy, kiedy ja uczyłam się. <span style="font-weight: bold;">A domyślam się, że nie mieliście żadnego poligonu do dyspozycji? Gdzie jakieś zajęcia terenowe, gdzie np. mogłyście uczyć się…? </span>A Kampinos? Jeździłyśmy tam na strzelnicę, jeździłyśmy też na wyszkolenie bojowe. I pamiętam, taki pan instruktor od wyszkolenia bojowego, w tej chwili nie podam jego pseudonimu, zapomniałam, w tym momencie zapomniałam, miał katar. I myśmy tam przyjechały. Było tak: najpierw spadł śnieg, potem deszcz, zmroziło i śnieg. I pod tym śniegiem, pod tym zlodowaciałym śniegiem wilgotny śnieg leżał.
    </section>
    <section>
        <time>13878</time>I cóż on zrobił - a to za karę, i to przeze mnie, dlatego że on się przedstawił: - <span style="font-style: italic;">„Sulima” jestem. O, w</span>idzi pan, przypomniałam sobie jego pseudonim. A ja do sąsiadki mówię: - <span style="font-style: italic;">Jaka „Sulima”? Kapka.</span> Bo mu tak wisiała kapka z nosa. On to pewno usłyszał i było: - <span style="font-style: italic;">Czołgaj się, padnij, powstań, czołgaj się, biegiem marsz. </span>Wszystko pięknie, tylko tak popatrzyłam, że my mamy tutaj mokre ubranka. Na szczęście ja byłam w kurtce skórzanej, ale dziewczyny były w normalnych paltach, więc zgłosiłam się: - <span style="font-style: italic;">Melduję posłusznie, że chciałam coś powiedzieć</span>. No i on mi pozwolił, żebym powiedziała. I mówię: - <span style="font-style: italic;">Panie instruktorze, my wracamy tramwajem do domu do Warszawy i pan spojrzy, jak wyglądają ubrania, mokre są i to zwracać będzie uwagę. Więc nie wiem czy to jest najlepsze.</span> No i później usłyszałam: - <span style="font-style: italic;">Czołgaj się, padnij, biegiem marsz, czołgaj się, padnij, biegiem marsz.</span>
    </section>
    <section>
        <time>13953</time>A jak się czołgać, to trzeba wiedzieć, jak się czołgać, że nie tak mają być stopy, tylko mają leżeć. Bo jak są do góry, jak człowiek się położy, to stopa jest do góry, a szczególnie jak na plecach. No i przecież gdzieś tam, gdzie jest wróg, to strzelnie w tę stopę. Tego się nauczyłam też, że trzeba inaczej trzymać stopę. Ale to wyszkolenie bojowe zdałam na bardzo dobry, niech się pan nie boi. <span style="font-weight: bold;">Ja absolutnie nie wątpię. Natomiast czy Niemcy kontrolowali Kampinos? Czy też nie zapuszczali się?</span> Bali się. Bali się. Tam były oddziały. Z tym że jak myśmy tam byli, to zapewne, bo ja tego nie wiem z całą pewnością, byli poinformowani, że my tam przyjdziemy. Myśmy mieli oznaczone wzgórza, na których jesteśmy i myślę, że to było tak jak gdyby nasze miejsce. Natomiast Niemcy nie zapuszczali się w głąb Kampinosu. W każdym razie jeden, dwóch to nie weszło, jeżeli - to cały oddział i dostawali manto, i uciekali. Więc woleli nie być tam.
    </section>
    <section>
        <time>14032</time><span style="font-weight: bold;">A czy zdarzało się, że np. jakaś grupa młodych ludzi, która nagle postanowiła udać się na taką „wycieczkę” ni stąd, ni zowąd do Kampinosu, wzbudzała podejrzenie jakieś patrolujących dany teren Niemców? </span>Jaki pan jest szczęśliwy, że pan nie żył w czasie wojny. Nikt na żadne wycieczki z własnej nieprzymuszonej woli się nie wybierał. <span style="font-weight: bold;"> Nie, nie, nie. Przepraszam, ja chciałem powiedzieć, że tu zastosowałem przenośnię, mówiąc o wycieczce…</span> Nikt tak nie jeździł, nie. <span style="font-weight: bold;">Nie można użyć cudzysłowu w mowie, no ale…</span> Nie. Zaraz panu powiem. Jeżeli szli do Kampinosu, to były to grupy po dwie, po trzy osoby i o oznaczonej porze w oznaczonym miejscu na planie, na "setce", bo były takie plany, "setki" sztabowe, było oznaczone, że tutaj, w tym miejscu się spotykają o tej porze.
    </section>
    <section>
        <time>14094</time>I szli różnymi drogami. Jedni od Koła, inni od strony Żoliborza. Z tym że wiedzieli, że o tej porze mają się tutaj spotkać. Gdyby ich Niemcy widzieli, to oni by nie doszli do tego lasu. I była taka sytuacja, jak tylko przystąpiłam do „Parasola”, że dwóch moich kolegów szło z bronią (dziewcząt wtedy nie było, nie niosły broni) i inni doszli, a oni dwaj zostali zatrzymani, a później rozstrzelani, bo mieli broń ze sobą. Tak że były i takie przypadki, ale to po prostu dlatego, że oni byli z bronią, a później dziewczyny broń niosły, a w lesie, to już oddawały chłopakom teczki, a tak to szły z teczkami, z torebkami. Tak sprawiając wrażenie dziewcząt, które idą sobie czasem z chłopakiem, trzymając go pod rękę i niby to flirtując.
    </section>
    <section>
        <time>14162</time>Czasem tak, ale to się bardzo rzadko zdarzało, bo nasze dziewczyny nie umiały udawać, że flirtują, a nasi chłopacy nie umieli udawać, że dziewczyna jest mu obojętna, jak flirtuje. Trudno się dziwić, przecież to byli młodzi ludzie. Słucham pana. <span style="font-weight: bold;">A jak często odbywały się zajęcia w szkole podchorążych? Te, które odbywały się w budynkach różnych?</span> Tak często, póki nie zrealizowano programu nauczania. W sumie, powiedziałam, że to trwało gdzieś ponad pół roku. <span style="font-weight: bold;">A czy codziennie może? </span>Nie, nie, nie. Codziennie to ja bym nie wytrzymała, bo ja miałam inne zajęcia. <span style="font-weight: bold;">Domyślam się właśnie. </span>To były dwa razy w tygodniu. Nie częściej. <span style="font-weight: bold;">A te zajęcia terenowe, na tych tzw. poligonach? </span>Tak, to te zajęcia, to były raz na jakiś czas.
    </section>
    <section>
        <time>14212</time>Przede wszystkim musiała być w miarę dobra pogoda, żebyśmy nie zmokli lub nie przemiękli, tak jak wtedy, co opowiadałam. No, mogło być zimno, bo czasem było zimno, jak wyjeżdżaliśmy. Ale zimno to nam nie przeszkadzało. Ognisk nie paliliśmy, nie, nie, nie. <span style="font-weight: bold;">A jaki obecnie ma pani stopień wojskowy?</span> A niech pan zgadnie. Major. <span style="font-weight: bold;">Właśnie chciałem to powiedzieć. </span>Major. <span style="font-weight: bold;">Zastanawiałem się. Domyślałem się, że jest stopień oficerski.</span> Tak, z tym że dawno, dawno temu proponowano mi jakieś stopnie oficerskie wojskowe. Ja mówiłam: - <span style="font-style: italic;">Po co, ja i tak w wojsku nie będę, stopień mi niepotrzebny. </span>A jak później popatrzyłam na tych moich kolegów, tych z konspiracji, niekoniecznie „Parasolowych”, to popatrzyłam: ani nie kończyli szkoły podchorążych i już mają wysoki stopień. I doszłam do wniosku, że ja też mogę mieć. Ze względu na wnuków, nie zw względu na siebie, nie, nie, nie.
    </section>
    <section>
        <time>14278</time>Tak że gdybym wtedy przystąpiła, to pewno byłabym już pułkownikiem. Nieważne, nie jestem, nie żałuję. <span style="font-weight: bold;">A w momencie zakończenia wojny? Jaki pani miała stopień wojskowy? </span>Podporucznik. Bo ukończyłam podchorążówkę ze stopniem sierżanta. Więc kapral podchorąży, później sierżant i po zakończeniu powstania, po kapitulacji wszyscy absolwenci szkół podchorążych zostali mianowani przez naczelnego wodza do stopnia podporucznika. Między innymi dlatego, że podporucznik to jest taki młodszy oficer i poszli do obozu do oflagu, a inni do stalagu.<span style="font-weight: bold;"> To jest też sytuacja jak najbardziej zrozumiała. A czy pamięta pani swoich wykładowców ze szkoły podchorążych? </span>Owszem, jeden, już wspomniałam, „Sulima”. Inny, hm… To mi pan zadał zagwozdkę.
    </section>
    <section>
        <time>14350</time>Kto był.. aha, jeszcze był „Minoga”, się nazywał. Przyszedł, uczył nas budowy samochodów i przepisów drogowych, bo to przecież trzeba było znać przepisy. I przedstawił się: „Minoga”. Pamiętam, na Mokotowskiej gdzieś w mieszkaniu byliśmy. Myśmy już były, jak on przyszedł. Odpowiednie hasło. Przyszedł. <span style="font-style: italic;">- Ustawić w szeregu. </span>Dobrze, byłam starsza klasy, więc ustawiłam. <span style="font-style: italic;">– Zameldować.</span> Zameldowałam. Wstał, wstąpiłam do szeregu i on przedstawia: - <span style="font-style: italic;">A moje imię „Minoga</span>”. I znów nie wytrzymałam. Był taki chudy i wysoki. Powiedziałam: - <span style="font-style: italic;">To widać. </span>A wie pan, minogi to były takie rybki przed wojną. Teraz w ogóle nie ma ich. Były z Rosji. Coś takiego, tylko że jeszcze węższe, długie i sprzedawane w takiej galarecie słodko-kwaśniej. Były pyszne.
    </section>
    <section>
        <time>14426</time>Słucham. <span style="font-weight: bold;">Teraz chciałem się zapytać o to, czy zetknęła się pani z jakimikolwiek Polakami, którzy kolaborowali z okupantem. Czy też to było zjawisko tak marginalne, że w ogóle pani nigdy się z nim nie spotkała? </span>Jak ja bym się zetknęła z kolaborantem, to z panem ja bym dzisiaj nie rozmawiała, bo on by mnie sprzedał od razu. <span style="font-weight: bold;">Nie w takim sensie, że pani ujawniła coś. </span>Nie, nie, nie, kto by ujawnił? Na szczęście nie miałam takich przygód, nie. <span style="font-weight: bold;">Moje kolejne pytanie: czy pamięta pani dzień wybuchu powstania warszawskiego?</span> Owszem, tak.
    </section>
    <section>
        <time>14469</time>Dostałam od dowódcy kompanii rozkaz, że mam pojechać na Koło, do takiej dzielnicy. Już tych budynków nie ma, to były baraki drewniane, ale bardzo porządne, wystawione dla pracowników Zarządu Miejskiego. Skanalizowane, z wodą itd., itd., bardzo zadbane. I tam mieszkali dwaj moi koledzy, którzy już w tej chwili niestety obaj nie żyją, bracia. I u nich były granaty. Byłam tam z koleżanką. Zabrałyśmy te granaty, zapakowałyśmy do teczek, po czym wsiadłyśmy do dorożki, która gdzieś tam miała postój zapewne. Dojechałyśmy do rogu Młynarskiej i Żytniej, a to dlatego, nie pod miejsce, gdzie była nasza kwatera. W dalszym ciągu konspiracja działała przecie. Pan pojechał, zapłaciłyśmy, szłyśmy i sznurek pękł. Rozsypały się granaty na chodnik.
    </section>
    <section>
        <time>14540</time>Ja pracowicie sprawdzałam, czy zawleczka jest. Wie pan co to jest zawleczka? <span style="font-weight: bold;">Tak, wiem.</span> No to dobrze. Były zawleczki, poprawiłam na wszelki wypadek i w papier włożyłam, doszłyśmy na miejsce. Zobaczyłyśmy, że nas jest dużo. Bo zwykle to widziałyśmy trzech, pięć, a już na strzelnicy piętnaście osób, to już było dużo. A tutaj cały odział. Ale nie cały, dlatego, że cześć była jeszcze w innych miejscach, na Waliców, w inny dzielnicach, ale było nas dużo. I zameldowałam się u mego ówczesnego dowódcy, to był „Kobza”, kwatermistrz kompani. I usłyszałam, że mam przygotowywać kolację, o czym już mówiłam. Więc było mi bardzo smutno, że inni na linię, a ja do kuchni. Ale rozkaz jest w wojsku rozkazem. I poszłam, zrobiłam to.
    </section>
    <section>
        <time>14606</time>Następnego dnia się zgłosiłam do domu, do mamy. Powiedziałam, że jestem tu i tu, a mama kilka godzin później przyniosła nam biało-czerwone opaski. Uszyła. Miała jakieś tam płótno czerwone, białe płótno to jest prześcieradło i tak to szczęśliwa byłam, że moja mama też się przydaje na coś. Z tatą widziałam, tata miał dojść na Śródmieście do swojego oddziału. Dowiedziałam się, w której to sali będziemy nocowali. Z kolegami rozmawialiśmy. Wszyscy byli zauroczeni, wszyscy mieszkańcy byli także szczęśliwi, że już wreszcie ta okupacja niemiecka się skończy. No, nie skończyła się. Ale tego dnia tak ludzie uważali.
    </section>
    <section>
        <time>14663</time><span style="font-weight: bold;">Czyli wiara w sukces powstania była powszechna?</span> Tak. Może nie tyle, trudno powiedzieć w sukces w powstania, ale wreszcie w to, że ten okrutny okupant, który niósł ze sobą śmierć, tragedie ludzkie, że też się nas boi i przecież my mamy porozumienia. Nasz rząd jest w Anglii, to wobec tego Anglicy nam pomogą. A Francuzi także są za nami. <span style="font-weight: bold;">A czy ta wiara po doświadczeniach z 1939 roku nie była, że tak się wyrażę, nieco słabsza? </span>To my teraz o tym rozmawiamy, po tylu latach. A tak naprawdę to przecież ludzie zapominają to, co było dwa, trzy lata temu, cztery lata temu. Myślą tą chwilą obecną, bo to jest ważne. A w międzyczasie może tamci się naprawią, może zmienili się. Tak że tego nie braliśmy pod uwagę.
    </section>
    <section>
        <time>14730</time>A nawet jeżeli później bralibyśmy to pod uwagę, to przecież samoloty angielskie zrzucały już na Woli, zrzuty były. Potem na Starym Mieście zrzucano nam broń, amunicję. A ten wielki taki zrzut, jak byłam na Czerniakowie. Ileś to ciężkich maszyn przyleciało w osłonie myśliwców i wielkie zasobniki, w których była broń, amunicja. <span style="font-weight: bold;">A co to były za samoloty?</span> Angielskie. I był wiatr, i to wszystko znosił na stronę niemiecką. Dnia następnego byliśmy granatnikami ostrzelani angielskimi. Co pan na to? A poznać można po lotkach. Pan wie, jak granat wygląda, prawda? Jest taki jak czółenko i z tej strony są lotki. I te angielskie miały mniejszą ilość lotek niżeli niemieckie, czy odwrotnie. W każdym razie po tym koledzy poznawali, że to są te angielskie.
    </section>
    <section>
        <time>14806</time><span style="font-weight: bold;">I były tylko angielskie zrzuty, czy jakieś inne też? </span>O, nie, były… Rosyjskie na Czerniakowie. Zrzucali nam suchary z czarnego chleba, zrzucali pepesze w worku. Pan sobie wyobraża, jak to upadło na ziemię, to się nadawało do strzelania czy nie? Przecież nie, bo była pokrzywiona lufa, to się nie nadawało już do użytku.<span style="font-weight: bold;"> I nie było żadnego w ogóle użytku z tych pepesz, które Rosjanie, czy nadawało się to potem…</span> A pewnie, że nie. <span style="font-weight: bold;">… jakoś doprowadzić?</span> Nie, nie, nie. Po pierwsze czasu nie było. Nie było zbrojowników, którzy by to zrobili, a co najważniejsze, to ta amunicja, która pasowała do pepesz, nie pasowała do żadnej broni, którą myśmy operowali.
    </section>
    <section>
        <time>14858</time>Natomiast dostawaliśmy <span style="font-style: italic;">swinaja tuszonkę</span> i czarne suchary. <span style="font-style: italic;">Swinaja tuszonka </span>to był szmalec i może jedna skwarka mięsa jakiegoś tam, a suchary były tak twarde, że trzeba je było siekierą rozbijać. Aczkolwiek myśmy wtedy już byli głodni, więc nawet i to nam się przydawało. Tylko to była już beznadziejna pomoc, bo to nawet trudno nazwać pomocą. <span style="font-weight: bold;">Nie, właśnie zastanawiam się nad tym, czy Rosjanie, ci dowódcy lotnictwa, którzy dokonywali tych zrzutów, rosyjscy, mieli zgodę na te zrzuty od dowództwa centralnego czy to była czyjaś prywatna inicjatywa. Czy może pani o tym opowiedzieć? </span>Jeżeli pan sądzi, że w Związku Radzieckim wtedy mogli być jacyś dysydenci, którzy wbrew woli dowództwa wysyłali dla nas cokolwiek, to jest pan w błędzie, nie zna pan mechanizmów sowieckich.
    </section>
    <section>
        <time>14932</time><span style="font-weight: bold;">Ale wiem, że to zdobycie przyczółka czerniakowskiego nie było zgodne z wolą dowództwa, że przymknięto na to oko, ale zgody nigdy na to nie było. </span>Ale przesłanie kilkuset żołnierzy, mięsa armatniego, to jest zupełnie co innego, niżeli wysłane sprawnych samolotów! <span style="font-weight: bold;">Dlatego się pytam, żeby opowiedziała pani o tym. </span>Nie, nie, nie. O samolotach na pewno nie było mowy. Natomiast sam pan generał - który to odpowiadał, który był twórcą wojska polskiego w Związku Radzieckim? <span style="font-weight: bold;">Generał Berling?</span> Berling. Sam Berling powiadał, że przecież za to, że zostały wysłane tutaj wojska, to on odpowiadał. On był odsunięty później, chociaż jego żona prostowała, ale to ja od niego słyszałam na takim spotkaniu.
    </section>
    <section>
        <time>14988</time>Natomiast przecież wysłali tych żołnierzy kilkuset tutaj, bo jedni lądowali na Czerniakowie, inni na Żoliborzu, to przecież wiadomo było, że to jest mięso armatnie. Dlaczego? Jeżeli wysyła się samych żołnierzy ze znikomą ilością nabojów, bez żywności, bez zaplecza, bez osłony ze strony armat z drugiej strony, no to po co ich się wysyła? Po to, żeby ta garstka tych naiwniaków - przepraszam, zezłościłam się w tej chwili - będąca po stronie lewej Warszawy uważała, że przyjdą nam na pomoc? Lepiej robili, bo przez megafony nadawali nam przedwojenne melodie polskie wojskowe. Być może, że to było bez wiedzy "naczalstwa" i pana Stalina. To możliwe.
    </section>
    <section>
        <time>15044</time><span style="font-weight: bold;">Dlatego się pytam.</span> Ale fakt faktem, że coś takiego istniało. Ale z drugiej strony... <span style="font-weight: bold;">Właśnie dlatego uważam, że moje pytanie jednak było zasadne</span>. Z drugiej strony, znając reżim sowiecki, uważam, że te melodie to była taka zagrywka tylko, a pomoc ta żywnościowa czy broń, to było tak, żeby w przyszłości… Dyplomacja rosyjska jest dyplomacją jedną najlepszych w świecie. I wywiad rosyjski. Ludzie radzieccy, czy Sowieci, są różni: bardzo wykształceni, mniej wykształceni i <span style="font-style: italic;">duraki</span>. Więc trzeba mieć to na uwadze, że dzięki sprytowi Rosja uważa, że wiele osiągnęła przez wieki; nie teraz ostatnio, przez wieki.
    </section>
    <section>
        <time>15110</time>Ja jednak jestem przekonana wewnętrznie, że te wszystkie objawy dobrego serca, nawet dostrzegane, niekarane, za to, że były, to jest tylko przemyślana strategia, dyplomacja sowiecka. Nie uwierzę w dobre serce tam, nie. Przy tym niech mi pan wierzy, że pan chce być politologiem, bardzo dobrze. <span style="font-weight: bold;">Już jestem</span>. Już pan jest. To niech pan pamięta, że w polityce gra tylko wyrachowanie, rozum, strategia, ale nie sentymenty. Sentymenty to są dobre w rodzinie, wśród kolegów, z piękną kobietą, do własnych dzieci, a nie w polityce. Zgodzi się pan?<span style="font-weight: bold;"> Zgadzam się w całej rozciągłości. </span>I to bez względu na to, czy to będzie polityk z Zachodu, czy ze Wschodu. To już nie ma w tym momencie podziału. Zgadza się pan ze mną? <span style="font-weight: bold;">Oczywiście. Zgadzam się naprawdę w całej rozciągłości.</span>
    </section>
    <section>
        <time>15190</time><span style="font-weight: bold;">Ale chciałem się zapytać, czy były mimo wszystko nadzieje, że jakaś pomoc, realna pomoc ze strony radzieckiej nadejdzie. </span>Moje nadzieje były! Ja zobaczyłam, byłam na Okrąg, zobaczyłam żołnierzy, wiedziałam, że już wylądowali, ale jeszcze nie byli. Zobaczyłam żołnierza w polskim mundurze z orzełkiem, nawet nie dostrzegałam, że tam nie ma korony. I on mówił tak zaśpiewnie troszeczkę, takim pięknym dla mojego ucha językiem. Jak ja się cieszyłam, że są, że będą, że przyjdą! Ale to było krótko. Już dnia następnego wiedziałam, że nie przyjdą. Bo zobaczyłam, ilu ich było, pobiegłam do Łatyszonka, do majora Łatyszonka, który był dowódca tych. Powiedziałam, że strzelają do nas z drugiej strony z Pragi. (To mój budzik dzwoni.) I on zadzwonił krótkofalówką na drugi brzeg i przestali tam na nas strzelać. A Niemcy ze wzgórza sejmowego strzelali i przy tym... (Zaraz go zestawię. Kto ci pozwolił dzwonić? No dobrze, przestał. Jeszcze trochę. Zaraz przestanie.)
    </section>
    <section>
        <time>15290</time><span style="font-weight: bold;">Dobrze, a czy pamięta pani jakąś sytuację z okresu powstania warszawskiego, która zachowała się w pani pamięci jako szczególnie dramatyczna, szczególnie przerażająca? Czy jest taka jedna sytuacja, w ten sposób mogłaby pani wyróżnić?</span> Owszem, tak, to było kilka sytuacji. Jedna ta, gdy moja koleżanka „Roma”, szesnastoletnia dziewczyna, ciężko ranna odsuwała lekarza i pielęgniarkę, żeby jej nie robili. Ludzi przynieśli ciężko rannych i wśród nich dzieci, i wtedy leżąc na łóżku, na stole powiedziała: - <span style="font-style: italic;">Bo przecież ja żyć nie będę.</span> Pan sobie wyobraża? Szesnaście lat. <span style="font-style: italic;">- Bo kto zostaje ranny w brzuch, to umiera.</span> Miała rację. I ona umarła. Nie od razu, ale umarła. Były sytuacje w kanale okropne, że szliśmy idąc z Mokotowa na Śródmieście, szliśmy, ciemno, nie widać. I w pewnej chwili nadepnęłam na kogoś. Wrzasnął. W świetle migotającej świecy zobaczyłam głowę i ta głowa wpadła w te błotka.
    </section>
    <section>
        <time>15393</time>Cóż ja będę panu mówiła, wojna jest straszna i trudno wyodrębnić rzeczy okropne od rzeczy mniej okropnych. A poza tym o tej porze to już nie chcę mówić o tych strasznych rzeczach, bo całą noc nie będę spała. Pan chce, żeby tak było? <span style="font-weight: bold;">Absolutnie nie. </span>No właśnie. Więc powiem panu, że byłam na pierwszej linii różnych wydarzeń. Było też tak na Długiej 7, gdzie był szpital, gdzie przynoszono ludzi ciężko rannych. I wtedy już segregowałam, ja, młoda dziewczyna: tych na salę, a tych zostawić. Bo jeżeli ktoś miał trzewia na zewnątrz, tak poprzecinany, szybą przecięty, a oprócz tego ranny, to tego już na pewno nie uratujemy. Nieprzytomny. Zostawiano. Straszne? Prawda? I tak dalej. Więc takich straszności widziałam całe mnóstwo. I wolę nie mówić o tym.
    </section>
    <section>
        <time>15460</time><span style="font-weight: bold;">Oczywiście. Chciałem się zatem zapytać już o czasy powojenne. Czy pamięta pani dzień, kiedy dowiedziała się pani o kapitulacji wojsk niemieckich? Jaka była pani reakcja wtedy?</span> Byłam już w Warszawie, bo to w marcu przyjechałam, pod koniec lutego, marzec. A kapitulacja nastąpiła w maju. No to już tutaj działałam. Bardzo się ucieszyłam, że Niemcy zostali pokonani, ale znając postępowanie Sowietów wobec Polaków osądzałam, że nie będzie to najłatwiejszy dla Polski moment. Przy tym już wiedziałam, że niektórych akowców aresztowano. Niektórych - może bardziej na Wschodzie, a nie w Warszawie, ale w Warszawie też się zdarzało - zabijano. I doszłam do wniosku, że nastąpił zwrot, ale niekoniecznie na lepsze.
    </section>
    <section>
        <time>15556</time>Ale powiem panu, że nastrój wśród ludności był taki, że np. powiadano w czasie wojny: -<span style="font-style: italic;"> Im słoneczko wyżej, tym Sikorski bliżej.</span> Było takie powiedzenie. No i tutaj, jak weszli Rosjanie, to nikt nie spodziewał się takich represji, po pierwsze, takiego sposobu rządzenia, zarządzania i kierowania grupami ludzkimi - bo to nie jedną osobą, grupami ludzkimi, jakie były. I nie sądzono, że społeczeństwo… <span style="font-weight: bold;">Chciałem się zapytać właśnie o pierwsze dni, czy pierwsze miesiące po wojnie. Jak odnalazła się pani w nowej rzeczywistości?</span> Źle się odnalazłam, ponieważ mój pierwszy mąż, także żołnierz batalionu „Parasol”, ranny ciężko, wyzdrowiał. Spotkał kolegę, który zaczął zakładać konspirację. Mnie to się nie podobało, uważałam to za niepoważne. No bo ten założyciel nie był mi znany ze swojej działalności w okresie przedpowstaniowym.
    </section>
    <section>
        <time>15648</time>Ale pan Chojecki bardzo się zapalił. Nawet od tego kolegi dostał broń. A jak się pochwaliłam, że dobrze strzelam... Świetnie strzelałam. Poszliśmy w gruzy i tam w gruzach pokazałam mu, jak to ja do celu strzelam. Natomiast współdziałać, być w tej konspiracyjnej grupie nie chciałam. Pan Chojecki jednak broń miał. Kolega został zatrzymany. Już nie będę opowiadała, bo to druga opowieść. Dostał straszne manto i powiedział, że Chojeckiemu dał pistolet. Pistolet istotnie się znalazł, bo w czasie aresztowania nie znaleziono. Ci panowie z ubecji nie znaleźli tego pistoletu. No i cóż. Chyba dzień, jak pan pytał o poddanie się Niemców, to myślę, że wtedy Chojecki siedział w więzieniu w Warszawie. Bardzo zabiegałam o to, żeby go zwolnili.
    </section>
    <section>
        <time>15720</time>Przed tym, po jego aresztowaniu, musiałam uciec z Warszawy i ukrywałam się. Bo w tym mieszkaniu, w którym był on, bo był u swoich rodziców, byłam i ja, bo przyszliśmy razem i zostawiłam torebkę w pokoju. Panowie mi nie pozwolili zabrać torebki. Tam była moja kenkarta. Mój dowód i adres. Poszłam do mamy, powiedziałam, co się stało. Mama mi podała adres osoby, która może mnie przechować i na wieś wywieźć. Sama mama wróciła i tam był kocioł. W każdym razie skończyło to się, że nikogo więcej nie aresztowali, bo wszystkich, których zatrzymali, to były starsze panie, które przyszły do mojej mamy, to je puścili. No, a ja ujawniłam się we wrześniu w 1945 roku i wtedy podałam nazwisko Chojeckiego, żeby go zwolniono, mówiąc, że to mój narzeczony. Bardzo bolałam, bo troszkę tam dostał i manto, i w ogóle bardzo przeżywał to aresztowanie.
    </section>
    <section>
        <time>15800</time>Później zaczęliśmy zastanawiać się, jak ułożyć życie, żeby być. Pojechaliśmy do Wrocławia. Okazało się, że oboje nie umieliśmy ani szabrować, ani wśród szabrowników się tam znaleźć. Przyjechaliśmy do Warszawy, 11 listopada 1945 roku brałam ślub. Później mąż poszedł do szkoły, ponieważ nie miał matury. <span style="font-weight: bold;">A pani miała już wtedy maturę?</span> Ustaliliśmy, że najpierw on skończy szkołę i zdobędzie zawód, a później ja. No, tak się nie stało. To znaczy ja, owszem, później usiłowałam zdobyć maturę, czy zdać maturę, jednak nie udało to mi się z powodu nieznajomości lektury z języka niemieckiego. Przez miesiąc siedziałam w szpitalu, doglądając mojej ciężko chorej mamy. Tak że nie zdołałam tej lektury przeczytać i nie zdałam matury.
    </section>
    <section>
        <time>15868</time>Po tym jakiś czas urodził się starszy syn, później młodszy, no i doszłam do wniosku, że ja muszę zdać maturę, bo moje koleżanki wszystkie są już po maturze. Nie wszystkie, ale tak mi się zdawało. Mąż pracował. Wyraził zgodę na to, bym zdawała maturę. Chodziłam do szkoły dla pracujących, no bo miałam dom, dwoje dzieci. Zdałam tę maturę i pan dyrektor, jeszcze przed zdaniem matury przeze mnie, zapytał: - <span style="font-style: italic;">Pani Mario, a pani do szkoły wyższej nie idzie?</span> Mówię: - <span style="font-style: italic;">Skądże, ja do szkoły? W domu dzieci, pranie, sprzątanie, gotowanie, nie, nie, nie. </span>A on mi na to odpowiada: - <span style="font-style: italic;">Pani jutro ma przyjść do mnie i powiedzieć, którą szkołę pani wybrała. </span>Przyszłam. Marzyła mi się medycyna, ale doszłam do wniosku, że jestem za stara na to, by rozpoczynać studia medyczne i wybrałam pedagogikę. Ukończyłam pedagogikę z wynikiem ogólnym bardzo dobrym, z wyróżnieniem. To mi pan rektor na moją prośbę napisał.
    </section>
    <section>
        <time>15948</time>No i później rozpoczęłam pracę. Ja zdawałam maturę, mój syn zdawał do szkoły średniej, to tak ładnie się przeplatało. Starszy syn. No, później pracowałam. Zajęłam się nauczaniem programowanym gramatyki języka polskiego. To jest taki wstępny etap do komputeryzacji i programów komputerowych, o których się wtedy jeszcze w Polsce nie mówiło. Ponieważ mój syn starszy zaczął działać w opozycji, tzn. w KOR-ze, miał odpowiednie stosunki dobre w wydawnictwie i usłyszałam, że "Biały Dom" nie życzy sobie, bym ja była kierownikiem i żebym w ogóle pracowała, bo już powinnam jako inwalida wojenny przejść na emeryturę. Krótko mówiąc, zdecydowałam, że owszem, przejdę na emeryturę, dlatego że moje dziecko jest we Francji, a inaczej to ja nie dostanę paszportu, dopóki pracuję.
    </section>
    <section>
        <time>16017</time>No i przeszłam na emeryturę. Po czym przy jakiejś okazji zdołałam wyjechać za granicę. Młodszy został tutaj, w kraju. Zresztą był już żonaty. No i tak powoli się życie toczyło. Mam dwóch synów. Jeden ma sześcioro dzieci, drugi ma troje. Czyli jestem bogata, jeżeli chodzi o wnuki. Prawda? <span style="font-weight: bold;">Bez wątpienia. </span>I koniec opowieści. <span style="font-weight: bold;">Chciałaby pani jeszcze coś powiedzieć na koniec? Jakieś przesłanie dla mojego pokolenia, dla kolejnych pokoleń? Jakoś zwieńczyć, podsumować swój życiorys? </span>Pan mnie pyta, czy chciałabym jakieś przesłanie. A skądże ja mam prawo do udzielania jakichś przesłań. Ja tylko mam życzenie, marzenie, żeby młodzież znała historię własnego kraju.
    </section>
    <section>
        <time>16083</time>Nie tylko, jaki król po którym panował, ale te głębsze podłoża historii. Bo historia nasza jest i piękna, ale i zagmatwana od wieków. Żeby młodzi ludzie umieli poznawać siebie i swoich bliskich, a to po to, żeby umieli działać i współdziałać. I to nie dla dobra swojego. Dla dobra Polski. Nie dlatego, że ja nie dostrzegam innych narodów i innych nacji. Uważam, że każdy naród ma swoją kulturę, którą powinien czcić, pielęgnować, i swoje wartości wielkie, szanując wartości innych. Nie można deptać drugiego człowieka. Trzeba w drugim człowieku szanować człowieka i jego wiedzę, umiejętności i dobro. Bo każdy z nas jest dobry, tylko nie zawsze umiemy to okazać. Dziękuję. <span style="font-weight: bold;">Dziękuję również.</span>
    </section>
</article>