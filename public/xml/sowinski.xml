<?xml version='1.0'?>
<article>
    <section>
        <time>0</time><span style="font-weight: bold;">Archiwum Historii Mówionej. Rozmowa nagrana w Warszawie w dniach: 25 kwietnia, 7 maja i 12 oraz 18 lipca 2012 roku z panem Stanisławem Sowińskim. Rozmowę przeprowadził Jarosław Pałka. </span>
    </section>
    <section>
        <time>19</time><span style="font-weight: bold;">Jarosław Pałka: Proszę, jakby Pan mógł się przedstawić. </span>Stanisław Sowiński: Nazywam się Stanisław Sowiński. I urodziłem się 24 grudnia 1919 roku w Warszawie, przy ulicy Pięknej numer 4. Ojciec mój na imię miał Stanisław, a matka Regina Faustyna z Zanowskich, z domu Zanowska. To jeżeli chodzi o daty urodzenia. <span style="font-weight: bold;">To proszę opowiedzieć o swoim życiu, o najwcześniejszych wspomnieniach, o domu rodzinnym.</span> Ja domu rodzinnego praktycznie nie miałem. I to jest właśnie to, co powiedziałem, że moje życie było takie bardzo nietypowe. Może zacznę od tego, że ojciec mój, który się urodził w 1872 roku też w Warszawie, chodził do gimnazjum w Warszawie i należał do organizacji niepodległościowych pod zaborem rosyjskim, rzecz jasna.
    </section>
    <section>
        <time>101</time>Któregoś dnia – był najmłodszym w tej komórce, do której należał i gdzie się spotykali ci młodzi ludzie, bo był jeszcze uczniem gimnazjum, a tamci (to są opowiadania mojego ojca) byli starsi – carska Ochrana ich złapała. I ojciec dostał tak zwany wilczy bilet. Nie mógł już chodzić do szkoły średniej na terenie dawnej Polski. Skończył i zdał maturę w Carycynie na południu Rosji, a później skończył również uniwersytet w Petersburgu – prawo. Ożenił się z moją matką, Reginą Faustyną z Zanowskich w 1904 roku w Warszawie. Nieszczęście chciało, że w tym czasie, kiedy ja się urodziłem, panowała ta słynna grypa, hiszpanka. I na skutek tego moja matka dwa czy trzy dni po urodzeniu zmarła. To było spowodowane prawdopodobnie samym aktem urodzenia, komplikacjami, jakie mogły ewentualnie zajść po porodzie i chorobą, na którą ona zapadła już przedtem, przed urodzeniem.
    </section>
    <section>
        <time>199</time>Tak że ojciec został z małym dzieciakiem jako wdowiec, trzydziestokilkuletni mężczyzna, nie bardzo wiedząc, co z tym fantem zrobić. W związku z tym wykorzystał, że tak powiem, powołał się na wielką przyjaźń, jaką miała moja matka z panią Sawicką z domu, po mężu panią Janiną Babkową. Pani Rakowa była żoną właściciela majątku Dworzec w powiecie garwolińskim. I tam była też w ciąży i w tym samym czasie mniej więcej urodziła syna, mojego później wielkiego przyjaciela, Witolda Rabka. To już ojciec mnie tam oddał na wychowanie, na opiekę, ze względu na to, że właśnie ta wielka przyjaźń, jaka łączyła moją matkę z panią Babkową, oni mnie przyjęli. No ale nie na długo, bo trzeba to sobie uświadomić, że to już jest 1920 rok, Garwolin jest na wschodzie. I któregoś dnia – ja tu się oprę na opowiadaniach mojego ojca, bo rzecz jasna ja tych rzeczy pamiętać nie mogłem, nie zdawałem sobie z tego w ogóle sprawy – musiał bryczką zaprzężoną w dwa konie prawie że galopem do tego Twórca dotrzeć, po to, żeby mnie ratować.
    </section>
    <section>
        <time>304</time>Tam już naturalnie przed dworem stały wozy załadowane dobytkiem, bo kozacy już byli w Woli Okrzejskiej. A Wola Okrzejska jest chyba znana z tego, że tam się urodził Sienkiewicz. Co później się ze mną działo, to ja nie bardzo wiem. Była jakaś ucieczka tych państwa, państwa Raków i mojego ojca na zachód przed zbliżającymi się kozakami i w ogóle bolszewickimi oddziałami. Prawdopodobnie zaopiekowała się mną moja babcia ze strony matki. Przypominam sobie później, jako małe dziecko, już chyba dwa czy trzy lata później, mam zdjęcia z tamtych czasów, ponieważ ja nie miałem matki, więc karmiono mnie mlekiem kozy. Mam takie zdjęcie, gdzie ta koza jest obok mnie, która mnie, że tak powiem, zaopatrywała w mleko. I to było w Lublinie, jako małe dziecko byłem w Lublinie.
    </section>
    <section>
        <time>388</time>Aha, jeszcze się muszę wrócić do tego – ojciec skończył prawo na uniwersytecie w Petersburgu. I w roku 1913, 1914 był profesorem prawoznawstwa w szkole Wróblewskiego. To było takie gimnazjum siedmioklasowe, Wróblewskiego, z polskim językiem nauczania, które to gimnazjum ja później skończyłem, tylko ono zmieniło nazwę na Gimnazjum numer 2 w Warszawie Tadeusza Czackiego. Ojciec był przez rok czy przez półtora roku profesorem w czasie, kiedy Niemcy podchodzili pod Warszawę, a Rosjanie się wycofywali. To jest tak 1913, 1914 rok – Niemcy zajęli Warszawę gdzieś chyba w październiku 1915 roku, jeżeli ja sobie dobrze przypominam. I tam miał taki śmieszny incydent miejsce. Ojciec, jak wspominałem, był z zamiłowania fotografem. To sobie ze swoim aparatem na statywie – ten aparat to był jakiś w drewnianej jeszcze oprawie w tamtych latach – wybrał się po to, żeby robić zdjęcia wybuchających pocisków artyleryjskich.
    </section>
    <section>
        <time>478</time>Naturalnie, Rosjanie go zaaresztowali jako szpiega, oskarżyli go o szpiegostwo, mojego ojca. Wsadzili go na Cytadelę i tam było bardzo niebezpiecznie. Wydaje się, tak według opowiadań ojca, mieli go powiesić po prostu jako szpiega. No ale ponieważ moja matka była znaną artystką teatralną, w teatrze Stanisławskiego, z teatrem Stanisławskiego miała bardzo dużo do czynieni, była reżyserką, znaną w tym czasie (tutaj mam właśnie całą książkę o tym), na skutek swoich stosunków ojca uwolniła. No ale wróćmy do tego Lublina. Więc tam byłem z babcią w Lublinie przez pewien czas. Stosunki ojca z moją babcią ze strony matki – bo dziadków ze strony ojca nie znałem – układały się różnie: raz dobrze, raz trochę gorzej. Ojciec nie był specjalnie szczęśliwy, że babcia się zajmowała mną cały czas. W związku z powyższym ja przypominam sobie, że jako młody chłopak, chyba pięcioletni, chodziłem do przedszkola w Puławach.
    </section>
    <section>
        <time>561</time>A mieszkałem u takich państwa Broniewiczów na Kościelnej pod numerem 5. Później, przypominam sobie, że stamtąd ojciec przeniósł mnie – to wszystko było na zasadzie dobrych znajomości, przyjaźni i chęci; chęci i zgody wyrażanej przez te osoby, które się mną opiekowały, przyjęcia mnie tam – później byłem u państwa Kozerskich w takiej wiosce Staw koło Chełma. I ponieważ okazało się, że jednak na skutek niedożywienia, bo to są te lata kryzysu, braku dożywienia i tak dalej, że mam początki gruźlicy – zajęcie górnych szczytów, tak powtarzam bez żadnej znajomości lekarskiej. I w związku z tym ojciec przekazał mnie, znaczy się pojechałem do zakładu druhny Olgi Małkowskiej w Cisowym Dworku w Sromowcach Niżnych. Olga Małkowska była żoną Małkowskiego, założyciela harcerstwa polskiego. Ten Cisowy Dworek ja miałem okazję chyba w 1972 roku odwiedzić, to znaczy pojechać, zobaczyć – stał na miejscu jeszcze ciągle. Pani Małkowska nie bardzo miała dużo czasu, żeby się tym zająć sama bezpośrednio.
    </section>
    <section>
        <time>669</time>Miała kogoś i stosunkowo młode panie, które się zajmowały tą młodzieżą, która tam była na zasadzie stałego pobytu z utrzymaniem i lekcjami. I wprowadzili system daltoński nauczania. Ja nie bardzo wiem, czy pan się akurat orientuje, na czym to polega? Ale to jest w ogóle absurdalna historia. Bo to polegało na tym, że ja jako dziewięcioletni chłopak, mniej więcej, dostawałem kartkę papieru, na przykład przyroda, drugą kartkę papieru – polski, trzecią – algebra, czwartą – geografia, historia i tak dalej, z wykazem, co ja mam przeczytać, czego mam się nauczyć. Ale mnie nikt nie sprawdzał, czy ja to robiłem, czy ja to czytałem, czy ja się rzeczywiście dostosowywałem do tych instrukcji. Co myśmy robili? Myśmy w zimie jeździli na nartach tam, a w lecie lataliśmy nad Dunajec i puszczaliśmy kaczki kamieniami.
    </section>
    <section>
        <time>735</time>Skutek był tego taki, że jak ojciec przyjechał i mnie zabrał... aha, w międzyczasie ojciec był już chyba wizytatorem szkolnym albo inspektorem szkolnym, czyli już był na stanowisku ściśle związany ze szkolnictwem, z Ministerstwem Wyznań Religijnych i Oświecenia Publicznego. Jak mnie zawiózł do Krakowa, żebym ja zdał egzamin do pierwszej klasy gimnazjum, to ja go oblałem w stu procentach. W związku z tym ojciec, że tak powiem... Cisowy Dworek to jest niedaleko od Czorsztyna, w Sromowcach Wyżnych. Dalej za tym wzdłuż Dunajca jest miejscowość, która się nazywa Sromowce Niżne. Te Sromowce Niżne są praktycznie u podstawy Trzech Koron. Więc tam ojciec spędził ze mną wakacje i z panią, która później okazała się być moją macochą. No i wpadło mi do głowy to wszystko, co było potrzebne.
    </section>
    <section>
        <time>814</time>Ale wtedy już ojciec z kuratorium lubelskiego, mam wrażenie, został przeniesiony do kuratorium wołyńskiego na Wołyniu. Stamtąd mnie ojciec zabrał i oddał drugi raz – ja straciłem rok – do czwartego oddziału w takiej miejscowości, która się nazywa Ostróg nad Horyniem. Ostróg nad Horyniem to małe miasteczko, ale duży garnizon wojskowy. Ludności polskiej to poza wojskiem było stosunkowo, bo tam stał 19 Pułk Ułanów, jednostki zaopatrzeniowe Korpusu Ochrony Pogranicza. Była jedna z najstarszych bóżnic w Polsce w Ostrogu nad Horyniem, chyba pochodząca gdzieś z XIII wieku ufundowana przez rodzinę książąt Wiśniowieckich, którzy bardzo niedaleko stamtąd, od Ostroga, mieli Wiśni owiec, swoją siedzibę taką rodzinną, albo jedną z siedzib rodzinnych. Otóż tam ja znowuż byłem oddany do państwa... tego nazwiska sobie nie mogę przypomnieć. Ale wiem, że on był albo emerytowanym, albo jeszcze ciągle był na stanowisku burmistrza miasta Ostroga. Jedyne świadectwo szkolne, które ja posiadam, to jest z Ostroga nad Horyniem.
    </section>
    <section>
        <time>908</time>Dobra. Skończyłem dobrze ten czwarty oddział szkoły powszechnej w Ostrogu nad Horyniem i... Kuratorium Okręgu Szkolnego Wołyńskiego mieściło się w Równem, mimo że Równe nie było stolicą województwa. Stolicą województwa był Łuck. Ale w Równem był Wojewódzki Sąd Okręgowy, było kuratorium, starostwo, rzecz jasna i tak dalej. Więc to kuratorium mieściło się w nowym pałacu Lubomirskich. A stary pałac Lubomirskich spalony, to właśnie mam to zdjęcie, bo to ten posąg stał przed tym pałacem spalonym. I tam zacząłem chodzić do gimnazjum. Gimnazjum Państwowe numer 702 imieniem Tadeusza Kościuszki w Równem. I tam chodziłem od pierwszej do szóstej klasy, bo jeszcze skończyłem, w 1938 roku ja zdałem maturę.
    </section>
    <section>
        <time>978</time>To jeszcze był ten ostatni rok tego wówczas starego systemu, bo już następny rok było tylko sześć klas gimnazjum, dwa lata liceum i później już zależy od tego, kto co chciał i co wybierał. Ale ja jeszcze skończyłem ten system ośmioklasowy. Cóż mogę powiedzieć? Równe było typowym takim rosyjskim miastem, gdzie była jedna ulica główna, 3 Maja. Z jednej strony były koszary bardzo dużych garnizonów wojskowych. Tam stał tak: 13 Pułk Artylerii Lekkiej, 21 Pułk Ułanów, 44, 45 Pułk Piechoty. To już ma pan cztery pułki, poza tym rozmaite jednostki zaopatrzeniowe. A jeszcze stała kawaleria, niezależnie od pułku ułanów była kawaleria – jak to się nazywało? – brygada kawalerii jakiejś tam, oddziały, powiedzmy sobie, miały swoje oddzielne koszary.
    </section>
    <section>
        <time>1058</time>No i cały szereg innych jednostek. Później było tam miasto, głównie zamieszkane przez Żydów, w większości. Ja przypuszczam, że – sprawdziłem rocznik statystyczny z tamtych czasów, ale nie przypominam sobie – ale musiało być jakieś około siedemdziesięciu procent, przypuszczam, albo sześćdziesięciu paru procent Żydów. Trochę Rosjan, którzy w czasie rewolucji przeszli, schronili się w Polsce. No i Ukraińcy. Ja się musiałem uczyć języka ukraińskiego w państwowym polskim gimnazjum. I myśmy nie mieli żadnych specjalnych, przynajmniej ja sobie nie przypominam, żeby były jakieś specjalnie złe stosunki z Ukraińcami, bo trochę Ukraińców chodziło do tego gimnazjum. Ale oni mieli swoje prywatne gimnazjum, Ukraińcy. Rosjanie mieli dwa gimnazja prywatne. Żydzi mieli dwa gimnazja prywatne swoje. To nie przeszkadza, że w państwowym gimnazjum byli i Żydzi, i Ukraińcy, i Rosjanie, i Polacy. Bo tam wokół Równego i w ogóle na Wołyniu było bardzo dużo tak zwanych osadników wojskowych, więc dzieci tych osadników, którzy byli bliżej Równego, chodzili do gimnazjum w Równem. Stosunki były bardzo dobre. Ja byłem, muszę pochwalić się, dobrym uczniem.
    </section>
    <section>
        <time>1151</time>Może troszeczkę faworyzowanym ze względu na stanowisko ojca, który już w tym czasie był naczelnikiem wydziału głównego w Równem w kuratorium. Ale nie, ja się dobrze uczyłem, tylko sprawowanie miałem fatalne. Tak że to, że mnie nie wyrzucili na zbitą twarz, że tak powiem, z tego gimnazjum, to chyba właśnie dlatego, że ojciec miał to stanowisko. Ponieważ jednak zdrowie ojca szwankowało, tak że gdzieś w 1931 roku – na to też mam akurat dokument – zaczął starać się o emeryturę. W 1931 roku ojciec przeszedł na emeryturę, tak że musieliśmy opuścić służbowe mieszkanie, które było przy nowym pałacu Lubomirskich, i przenieść się już do prywatnie wynajętego domku. Pobyt w Równem ojca stosunkowo krótko trwał.
    </section>
    <section>
        <time>1233</time>Dla tych czy innych powodów, których ja nie znam, przeniósł się do Stanisławowa. I naturalnie ja przeszedłem z gimnazjum państwowego w Równem do gimnazjum państwowego w Stanisławowie. Tylko należy wspomnieć, że Stanisławów to była Galicja, a więc miasto, które należało do okupacji austriackiej. I tam było bardzo specjalne podejście do młodzieży uczęszczającej do takiego czy innego gimnazjum. Tam były trzy państwowe gimnazja: gimnazjum klasyczne, humanistyczne i matematyczno-przyrodnicze. Ponieważ ja wybrałem matematyczno-przyrodnicze– bo w gimnazjum w Równem były tylko dwa wydziały, humanistyczne albo matematyczno-przyrodnicze – to trafiłem do tak zwanego Realnego Gimnazjum numer 3 w Stanisławowie, gdzie chodziły dzieci ludzi, którzy byli tą warstwą społeczną uważaną za coś gorszego.
    </section>
    <section>
        <time>1315</time>Bo jednak takie stosunki były. Dzieci ludzi wolnych zawodów: adwokatów, lekarzy i tak dalej, urzędników państwowych, jakichś przedsiębiorców, kupców, to chodziły albo do klasycznego, gdzie była łacina i grecki język, znaczy się stary grecki, stara łacina. W gimnazjum humanistycznym była tylko łacina, nie było już greckiego. A w matematyczność myśmy nie mieli ani greckiego, ani łaciny. I to było takie jak gdyby spojrzenie na ówczesne stosunki w tych latach. Stanisławów to było bardzo ciekawe, piękne miasto. Bardzo ciekawe, bo tam byli: i Gruzini, i Żydzi, i Ukraińcy, i Polacy, i Bóg wie nie kto. I to całe towarzystwo żyło w wspaniałej, że tak powiem, komitywie. Bardzo przyjemne to było. Ale tam właśnie doszło w mojej rodzinie do poważnego nieporozumienia – ja już miałem wtedy 17 lat skończone, to była siódma klasa gimnazjum – między mną a moją macochą.
    </section>
    <section>
        <time>1410</time>To nieporozumienie doprowadziło do tego, że ja po prostu wziąłem walizkę i wyjechałem z domu do Warszawy, ze Stanisławowa do Warszawy. No i do kogo miałem się udać w tej Warszawie? W Warszawie miałem ciotkę, czyli siostrę mojej matki zmarłej i miałem babcię, tą babcię, która się mną zajmowała w młodych latach. Tam się udałem do babci. Ale przed wojną był – ja się cokolwiek więcej może osłuchałem o sprawach szkolnych ze względu na stanowisko, które zajmował ojciec – więc było tak, że świadectwo maturalne to się nazywało świadectwo dojrzałości. I oni wychodzili z założenia, że nie można przyjąć kogoś z innej szkoły do ósmej klasy. Bo tylko rok poznawali tego młodego człowieka, który miał zdać maturę i dostać to świadectwo dojrzałości. Więc zasadniczo to było zabronione. I ja z siódmej klasy gimnazjum przyjeżdżam tutaj do Warszawy po to, żeby jednak to gimnazjum skończyć. No całe szczęście, bo to tylko jest kwestia szczęścia, że kuratorem szkolnym w tym czasie w Warszawie był pan Ambroziewicz, nazwisko pamiętam dobrze. Dlaczego? Pan Ambroziewicz był wielkim przyjacielem mojego ojca, o czym ja się dowiedziałem.
    </section>
    <section>
        <time>1516</time>Wobec tego uzyskałem to, że on mnie przyjął. On mnie przyjął, bo ja powiedziałem, jak się woźny mnie zapytał – <span style="font-style: italic;">Kto pan jest? Dlaczego pan chce się dostać do pana kuratora Ambroziewicza? </span>– to ja powiedziałem – <span style="font-style: italic;">Ja się nazywam Stanisław Sowiński. </span>(śmiech) I on pomyślał, że ja to jestem ojciec. I mnie przyjął. No więc było takie małe zaskoczenie. I ja mu powiedziałem o wszystkim, całą prawdę i powiedziałem, że ja chcę jednak tą szkołę średnią skończyć. I on się mnie zapytał – <span style="font-style: italic;">A jakiego obcego języka się uczyłeś? </span>A ja powiadam – <span style="font-style: italic;">Niemieckiego</span>. A to jeszcze taka była historia – u mnie w domu używano bardzo dużo języka francuskiego. Tak że ja język francuski znałem bardzo dobrze już z domu. I jak w czwartej klasie gimnazjum w Równem trzeba było wybrać język obcy – poza ukraińskim, rzecz jasna, który był obowiązkowy – między francuskim a niemieckim, to ja wybrałem francuski. I taki cały zadowolony sobie myślę – J<span style="font-style: italic;">a będę miał same piątki, bo ja francuski względnie dobrze znam</span>.
    </section>
    <section>
        <time>1595</time>I powiedziałem ojcu o tym. Ojciec powiada – <span style="font-style: italic;">Co?! Francuski to ty znasz. Ucz się niemieckiego</span>. I dlatego ja uczyłem się języka niemieckiego. Ja mam w ogóle wyjątkową łatwość przyswajania sobie języków obcych. Więc jak ja powiedziałem, że znam niemiecki, to pan Ambroziewicz powiada – <span style="font-style: italic;">No dobrze. To do Batorego nie mogę cię skierować</span> – do gimnazjum Batorego, bo w Batorym w tym czasie był francuski i angielski – <span style="font-style: italic;">To pójdziesz do Czackiego. </span>Batory miał numer 1, a Czacki miał numer 2. Dyrektorem był taki pan Eugeniusz Sopoćko. Kościół Wizytek to jest kościół, do którego myśmy musieli chodzić i tam też jest pomnik w kościele Czackiego, za gimnazjum Czackiego Wizytki i tak dalej. I skierował mnie do tego gimnazjum Czackiego. I ja tu w gimnazjum Czackiego w 1938 roku zdałem maturę.
    </section>
    <section>
        <time>1662</time>No to później już się zaczyna służba wojskowa i te wszystkie inne historie. Muszę powiedzieć, że w tym czasie, 1937 na 1938 rok szkolny, moje warunki materialne były bardzo, ale to bardzo kiepskie. Moja babcia dostawała emeryturę po mężu i to było w granicach, zdaje się, 120 złotych miesięcznie. Ja zamieszkałem u babci na Wiejskiej pod 15, ale ona wynajmowała pokój, więc była z sublokatorem. Ja się żywiłem plackami kartoflanymi, które babcia robiła wieczorem, ja na kolację jadłem placki kartoflane, rano sobie jadłem też placki kartoflane, czasami jakąś bułkę. Ratowały mnie tak zwane zupki, które były przez komitet rodzicielski, w gimnazjum można je było dostać. W pewnym momencie, ponieważ nie byłem złym uczniem, ale jednak poziom tych prowincjalnych szkół, gimnazjów był niższy niż te warszawskie, ja musiałem się troszkę po wysilać, żeby tę maturę zdać i żeby podciągnąć ten poziom do tego. Ale to mi się udało.
    </section>
    <section>
        <time>1761</time>Tak że w pewnym momencie ja dawałem korepetycje z matematyki i z fizyki. Tak że parę złotych mi tam wpadało, to były groszowe historie. Ale cóż człowiek miał w tym czasie w głowie? Z rodziną byłem skłócony. Te wiadomości, które ja mam o ojcu, to dlatego że wcześniej ojciec mi o sobie opowiadał. Do tego mi dopowiedziała babcia i moja ciocia Andzia, druga córka, siostra mojej matki, która mieszkała w Warszawie. To wiedziałem. Ale o swojej matce to naprawdę dopiero się później dowiedziałem od babci – to, że ona skończyła szkołę dramatyczną w Krakowie, że później dokończyła studia w teatrze Stanisławskiego w Moskwie i tym podobne historie, że była jedną z założycielek tego teatru artystycznego razem z Jaraczem, Osterwą i tymi innymi aktorami. To są wszystko wiadomości, które ja później zebrałem.
    </section>
    <section>
        <time>1833</time>Po zdaniu matury, w tym czasie, był obowiązek Junackich Hufców Pracy. Ja się spotkałem niejednokrotnie z tym, że ludzie, którzy byli dużo młodsi ode mnie, mówili – <span style="font-style: italic;">Jak to obowiązek? </span>Był! W 1938 roku myśmy obowiązkowo musieli brać udział, spędzić cztery tygodnie w Junackich Hufcach Pracy. To bodajże było ściągnięte z zachodu do nas, ten system. Dostawaliśmy taki drelichowy mundur, łopatę, kilof. I ja trafiłem, z kolegami naturalnie z naszej klasy trafiliśmy w Beskidzie Środkowym na odcinek budowy drogi z Zakopanego do Zaleszczyk, więc miała iść wśród gór. Ta budowa drogi odbywała się na zasadzie kilofa, łopaty i taczek. Ale wstawaliśmy bardzo wcześnie rano, pobudka chyba była o czwartej rano, chyba o piątej zaczynała się robota, po to, żeby ją skończyć o dwunastej, żeby nie było tego gorąca, bo było gorąco, lato było piękne.
    </section>
    <section>
        <time>1921</time>To jest 1938 rok. Po tych czterech tygodniach to ja już gdzieś tam wakacje spędziłem... Aha, jeszcze było w ten sposób w Polsce w tym czasie, że na ogół proponowano, w pewnym sensie nakłaniano do tego, żeby po maturze pójść do wojska, odbyć tą służbę wojskową jako maturzysta w jakiejś szkole podchorążych, po to, żeby ci, którzy chcą iść później na wyższe studia, żeby tych wyższych studiów nie przerywać i iść, tak to się czasami zdarzało, że na którymś roku uniwerku czy politechniki facet musiał pójść do wojska. Czasami dostawali odroczenie, czasami z tym odroczeniem było trochę trudniej. Więc był taki jak gdyby, to nie było obowiązkowe, ale to było mile widziane ze strony władz, żeby maturzyści po otrzymaniu matury odbyli służbę wojskową. Ja nie miałem innego wyboru, to znaczy się ja sobie postanowiłem, że w związku na moją sytuację ja pójdę do szkoły podchorążych zawodowej.
    </section>
    <section>
        <time>2009</time>To znaczy się najpierw rok czasu w szkole podchorążych rezerwy, a później jeszcze dwa lata w szkole podchorążych zawodowych po to, żeby być oficerem zawodowym. W pewnym sensie do tego mnie przekonał taki pan pułkownik Kiliński, który był zastępcą dowództwa artylerii w GISZ-u tutaj w Warszawie, ale mój bardzo daleki krewny, siódma woda po kisielu i któremu synowi ja właśnie dawałem korepetycje. Więc on do mnie powiada w ten sposób – <span style="font-style: italic;">Słuchaj, pójdziesz do szkoły podchorążych artylerii. Masz 18 lat czy 19 rok. To są trzy lata, będziesz miał 22 lata, jak skończysz. Dostaniesz podporucznika. Ja ci gwarantuję</span> – zajmowane stanowisko i stosunki jakie miał – <span style="font-style: italic;">że ciebie odkomenderujemy na studia i dostaniesz stypendium na studia na politechnikę.</span>
    </section>
    <section>
        <time>2075</time>Bo problem studentów to był tego rodzaju w tym czasie, to na pewno pan wie z opowiadań innych osób, że to była rzecz, która kosztowała dużo i nie wszyscy sobie na to mogli pozwolić. Ponieważ ja wiedziałem, że sobie na to pozwolić z punktu widzenia materialnego nie mogę, więc dla mnie to było bardzo dobre rozwiązanie. Oni się jeszcze poza tym dowiedzieli, że w tym czasie ja już znałem bardzo dobrze: francuski, niemiecki – naprawdę szybko się uczę języków – ukraiński i rosyjski. Znałem cztery języki. Zrobili taki maleńki jak gdyby wywiad ze mną, żebym ja się zgodził – ale ja się nie zgodziłem, powiedziałem, że się zastanowię – do dwójki w wojsku. Że to na razie nie, ja na razie do szkoły podchorążych i tak dalej. No i skierowanie dostałem do Szkoły Podchorążych Rezerwy Artylerii w Włodzimierzu Wołyńskim.
    </section>
    <section>
        <time>2143</time>To był ten rok 1938 na 1939. Trafiłem do 2 Dywizjonu, do 5 Baterii 1 Plutonu, to była artyleria lekka, przedtem zwana artylerią polową. Byłem dobrym uczniem, byłem w tej 5 Baterii. Mam szereg zdjęć, które się uratowały cudem ze szkoły podchorążych, fotografii moich przełożonych ze szkoły podchorążych, którzy swoje fotografie zadedykowali mi jako jednemu z najlepszych uczniów swoich. Ale musiałem zdać egzamin konkursowy do Szkoły Podchorążych Zawodowych w Toruniu. Oni mieli ograniczoną liczbę miejsc, a kandydatów było więcej niż tych miejsc dostępnych. Ja zdałem z drugą lokatą, proszę sobie wyobrazić. I w związku z tym zostałem przyjęty. Musiałem oddać swoją maturę, oryginał. Mam rejentalną kopię. Z tą rejentalną kopią to też były historie. Jak ja się zjawiłem w Polsce po raz pierwszy w 1970 roku po wojnie... nie, w 1972 roku ktoś mi tę maturę przechował wraz z fotografiami.
    </section>
    <section>
        <time>2254</time>Ja dostałem ten odpis matury rejentalny. Wobec tego poszedłem i powiadam – <span style="font-style: italic;">Dobrze, to ja się mogę zapisać na wyższą uczelnię. </span>Jeszcze w tym czasie miałem, 1972 rok, to ja miałem 52 lata raptem wszystkiego. – <span style="font-style: italic;">To ja się mogę zapisać.</span> To odpowiedzieli mi, że nie, że oni nie uznają tej matury, że gimnazjum Czackiego oni wprawdzie mają jakieś, część archiwów, ale część archiwów gimnazjum Czackiego zostało zniszczone. Mieściło się na ulicy Kapucyńskiej pod 21, to jest taka boczna od Miodowej. Do dnia dzisiejszego tam, gdzie stało gimnazjum, jest taki duży kamień po drugiej stronie Trasy W-Z. Że nie. Ale już później, jak ten odpis im przekazałem, to już powiedzieli, że rzeczywiście mogę iść na studia. Więc ja musiałem maturę oddać w szkole podchorążych, ale już na przykład na poligon myśmy nie pojechali – ci kandydaci ze szkoły zawodowej – na poligon nie pojechaliśmy.
    </section>
    <section>
        <time>2324</time>Tylko pojechaliśmy do naszego, przydzielono nam pułki. Mnie przydzielono 8 Pułk Artylerii Lekkiej w Płocku imieniem Bolesława Krzywoustego. Przyjechaliśmy tam, żeby się zameldować, bardzo grzecznie, bardzo elegancko. Spóźniliśmy się wprawdzie, bo to też była taka historia zupełnie niecodzienna. Dostaliśmy rozkaz jazdy z Włodzimierza do Płocka. Ale nie było bezpośredniego połączenia – trzeba było dojechać do Warszawy, przesiąść się w Warszawie na pociąg, który chodził tylko raz dziennie, miał połączenie z Płockiem. Ponieważ nas czterech kandydatów dostaliśmy – taką grupę czterech kandydatów, w której byłem ja – dostaliśmy ten rozkaz wyjazdu. Wsiedliśmy do przedziału drugiej klasy we Włodzimierzu. Ale wszyscy byliśmy warszawiakami. No każdy miał jakąś dziewczynę tutaj, znał ją, chciał ją zobaczyć, w mundurze.
    </section>
    <section>
        <time>2402</time>Bo przecież to było – w 1938 roku było zajęcie Zaolzia, prawda? Tak że myśmy nie dostali urlopów, nas nie puścili na urlop, bo to już byliśmy, że tak powiem, w ostrym pogotowiu w szkole podchorążych. Ale tak jakoś myśmy sobie wykombinowali, że rozchodzimy się na dworcu w Warszawie, każden w swoją stronę i spotykamy się o takiej i o takiej godzinie, tu na dworcu wsiadamy do pociągu, żeby dostać się do Płocka. Dlaczego nas były czterech? Bo to było czterech tych, którzy dostali przydział do 8 PAL-u w Płocku. I tak było. Ja naturalnie do swojej dziewczyny, koledzy, wódka w ilościach takich, których organizm wówczas dużo mógł spożyć. I to towarzystwo na pół pijane, myśmy się zjawili o tej godzinie, żeby wsiąść do pociągu. I wsiedliśmy. Noc była spędzona bez snu. Każdy przymierzał się do tego, jak tu zasnąć. Powiadamy – <span style="font-style: italic;">Słuchajcie, żeby wysiąść...</span> Nie przypominam sobie dobrze, na której stacji, gdzie trzeba było z tego pociągu, który szedł do Torunia, wysiąść i zmienić na taki pociąg, który szedł tam do Płocka.
    </section>
    <section>
        <time>2502</time>Tylko raz dziennie szedł z tej stacji do Płocka. Dobrze. Wyznaczyliśmy tego, Mietek ? Pierog on się nazywał – <span style="font-style: italic;">To ty będziesz pierwszy, a my będziemy drzemali.</span> Po paru godzinach następny będzie, żeby wysiąść na tej stacji. Jakeśmy się obudzili, tośmy się obudzili w Toruniu. Tak że przejechaliśmy tę stację. Ale straszna tragedia, bo wojsko to nie był żart, trzeba się było zameldować do pewnej godziny. Trafiliśmy na zupełnie nieprawdopodobną historię. Na dworcu w Toruniu trafiliśmy na kogoś, kto jechał samochodem do majątku blisko Płocka, gdzieś tam w tej okolicy. Ale zostawił nas na stacji... Nie, jak to było? Przepraszam bardzo, w Toruniu żeśmy wsiedli w pociąg, który szedł z powrotem. Dojechaliśmy do tej stacji, ale już pociągu tego do Płocka nie było, był dopiero następnego dnia. Co robić z takim fantem? I się zjawił jakiś właściciel ziemski spod Płocka, który się zainteresował nami. To była cała przygoda. Ja jej nie będę tak dokładnie opisywał.
    </section>
    <section>
        <time>2590</time><span style="font-weight: bold;">Proszę opowiedzieć.</span> Tak? No to myśmy tam siedzieli na tej stacji i nie wiedzieli, co z sobą zrobić. Herbatka w bufecie, przy stoliku siedzieliśmy i martwiliśmy się – <span style="font-style: italic;">pewnie nas od razu do paki wsadzą, a to od razu przyjdzie na nasz, że tak powiem, rekord służby wojskowej negatywnie bardzo.</span> I raptem widzimy taki obrazek – były takie wahadłowe drzwi wejścia do tej sali, do tej poczekalni na dworcu w tej miejscowości. Wchodzi z dużym brzuchem, w bryczesach, brązowych butach z cholewami, bryczesy w kratkę, tak jak sobie dziś przypominam, jakaś lniana, biała marynarka, wąsy, kapelusz, wchodzi. A za nim idzie piękna dziewczyna, ale z tobołkami – pełno rozmaitych nie tobołków, tylko takie na kapelusze były okrągłe kartony. Za nim jeszcze wszedł jakiś szofer w liberii z walizkami. A ona z tymi na kapelusze.
    </section>
    <section>
        <time>2670</time>W środku tych drzwi wahadłowych był taki wystający metalowy kolec, na którym się te drzwi zatrzymywały. I ta dziewczynka potyka się o ten kolec, leci w przód, uderza ojca i ojciec pada na nasz stolik, który był najbliżej. Te cztery herbatki nam się wylewają, mnie akurat tutaj, niemiłe miejsce. Więc jest konsternacja, on szalenie przeprasza i to – <span style="font-style: italic;">Chodźcie tutaj, zaraz wam postawię.</span> I zaczyna się znajomość z tym panem. I dochodzi do tego, że on wysłuchuje naszej historii: że przespaliśmy tę stacje, że wysiedliśmy, że nas obudził konduktor, nie to, że myśmy się obudzili, konduktor nas obudził w Toruniu, który wiedział, że my mamy wysiąść na tej stacji, zobaczył później, że jednak siedzimy nadal czy śpimy nadal w przedziale, więc nas obudził w Toruniu. To wszystko mu opowiadamy. On powiada – <span style="font-style: italic;">Nie martwcie się, chłopaki, ja was zawiozę.</span>
    </section>
    <section>
        <time>2749</time>I on miał wspaniały samochód, już nie wiem, jakiej marki... kabriolet, tylko duży. Jakoś my się tam zmieściliśmy na grandę. Zawiózł nas do Płocka i spóźniliśmy się tylko parę godzin. Nie dobę, tylko parę godzin. I to jakoś nam uszło na sucho. Później, pamiętam, że ja konno jeździłem do tego majątku niedaleko Płocka, tam starałem się tą dziewczynę poderwać, nic z tego nie wyszło. (śmiech) <span style="font-weight: bold;">A pamięta Pan, jak się majątek nazywał? </span>Ja sobie za chwilę przypomnę, bo byłem z żoną tam, pokazywałem jej ten majątek. ? (żona: Srebrna.) Srebrna! Majątek Srebrna. I tam teraz jest, w czasie, kiedy myśmy tam byli, ten dwór był odnowiony, w bardzo ładnym stanie, to było za czasów peerelowskich – tam się mieściła jakaś część administracyjna Rafinerii Płockiej.
    </section>
    <section>
        <time>2825</time>Znaczy się, myśmy się zameldowali się w pułku. A na to oni powiadają, dowódca pułku czy jego adiutant, nazwisk nie pamiętam, ale ja mam książeczkę, gdyby to było potrzebne, to można zajrzeć. <span style="font-weight: bold;">Nie, bez nazwisk. </span>Powiada kapitan –<span style="font-style: italic;"> Słuchajcie chłopcy. No dobrze, ty przydział do tej baterii, ty przydział do tej baterii. I tak dalej. </span>Miał już widocznie przesłane dokumenty o każdym z nas. Wiem, że tak na mnie spojrzał, widocznie miałem dobre te dokumenty, dobre wyniki i powiada – <span style="font-style: italic;">A ty pójdziesz do łączności, do oddziału łączności, bo tam potrzebujemy kogoś na wykłady do gimnazjum, żeby wykładać łączność w przysposobieniu wojskowym. Ale teraz </span>– powiada – <span style="font-style: italic;">chłopaki, macie cztery dni urlopu.</span> Myśmy się wszystkiego spodziewali, tylko nie tego. – <span style="font-style: italic;">Jedźcie do Warszawy i macie się zameldować tego i tego dnia w Rembertowie, bo tam jest pułk manewrowy.</span>
    </section>
    <section>
        <time>2904</time>Pułk manewrowy to polegało to na tym, że kandydaci na oficerów zawodowych po przejściu już tych wszystkich egzaminów – to zależy od szkoły, bo tam byli kandydaci ze wszystkich: kawalerii, lotnictwa, marynarki, artylerii, łączności, broni pancernej, tych wszystkich rodzajów broni, które miały podchorążówki i gdzie się zgłosili kandydaci na służbę z PO – to była próba wytrzymałości fizycznej, tak jak gdyby egzamin wytrzymałości. Myśmy wszyscy byli ? spieszeni i odbywaliśmy miesiąc czasu, ale to była orka, to było straszne. Bo dowódcami plutonów to byli podchorążowie z Ostrów Komorowa, czyli podchorążowie na ostatnim czy przedostatnim roku Szkoły Podchorążych Piechoty. I ponieważ piechotę zawsze uważało się za coś gorszego, to oni się na nas odgrywali, cug tak zwany. Dawali nam w kość w nieprawdopodobny sposób.
    </section>
    <section>
        <time>2980</time>Odżywienie to polegało na tym, że jak myśmy wracali po ćwiczeniach, a to było na tym poligonie tutaj za Rembertowem w stronę Stanisławowa, to były kuchnie polowe, bo myśmy wszyscy spali w namiotach, rzecz jasna, i w tych kuchniach polowych była kasza, która już stała tam od którejś godziny obiadu do wieczora, więc ona zgęstniała, można ją było kroić nożem, zimna. I to było nasze jedzenie. A ja wiem, że ja się żywiłem, bo tam naturalnie to był jeszcze teren ogrodzony płotem drucianym, to tam podchodzili sprzedawcy, sprzedawali kwas i chałwę Plutosa. To ja przez ten miesiąc czasu żyłem na kwasie i chałwie Plutosa i wielu z nas w ten sposób. Naturalnie, po odbyciu tego powrót do pułku. Ale to już się zbliża wrzesień. Bo to jest tak – myśmy tam gdzieś przyjechali, to był kwiecień, a gdzieś w czerwcu, mniej więcej, wróciliśmy do pułku. Dokładnie sobie tego nie przypominam. No i podchorąży. A! Nie trzeba zapomnieć, że po skończeniu szkoły podchorążych dostawało się tytuł podchorążego, bo tu przez cały czas było się bombardierem, kapralem albo plutonowym.
    </section>
    <section>
        <time>3091</time>To jest oryginalna odznaka ukończenia Szkoły Podchorążych we Włodzimierzu. To nie jest moja. Ja ją tutaj znalazłem, w Warszawie, już w 1970 albo w 1972 roku w jakiejś Desie czy coś w tym sensie. Ale taką samą ja miałem. No więc jako podchorążowie oficjalnie nie mieliśmy prawa do kasyna oficerskiego, tylko mieliśmy prawo do kasyna podoficerskiego. Spaliśmy razem z żołnierzami, więc obsługa koni – bo artyleria w tym czasie to była ciągnięta końmi – więc żołnierze ci, którzy obsługiwali konie, którzy byli jezdnymi, tak zwanymi, to byli najczęściej ze wschodu Polski. To byli Ukraińcy, Rusini, Białorusini i tak dalej, którzy w czasie wojny sprawowali się bardzo fair, bardzo w porządku, absolutnie. Natomiast obsługę dział to stanowili Polacy. No co było do roboty w tym czasie? Kopaliśmy rowy dookoła Płocka umacniające, bo ta wojna wisiała już na włosku. 24 sierpnia to była ta mobilizacja już taka na tuż przed wybuchem wojny.
    </section>
    <section>
        <time>3212</time>Ja dostałem funkcję przyjmowania rezerwistów. Ja miałem taki stolik, tam jacyś w koszarach rezerwiści. Ale oficerów i podoficerów, nie żołnierzy, przyjmowałem. Miałem listy już do dyspozycji, gdzie były nazwiska tych, którzy powinni się zgłosić. Mieli od razu przydziały, to się skierowywało ich. To było nawet przed 24. chyba, bo 24. myśmy już wyruszyli marszem takim dofrontowym. Ja byłem przydzielony do 1 Dywizjonu 2 Baterii. Muszę tak powiedzieć jeszcze na marginesie, że każden z nas, tych kandydatów na oficerów zawodowych, miał swojego opiekuna oficera. Moim opiekunem był pan porucznik Wiktor Ziarski, który zginął 14 września chyba, przy obronie przeprawy koło Dębe, Bugo-Narwią, tutaj niedaleko, koło Warszawy. My tam byli. Marsz dofronotowy to była taka cała historia. Dlatego że wierzchowiec, którego ja dostałem, bo ja byłem w zwiadzie...
    </section>
    <section>
        <time>3329</time>Trzeba sobie wziąć pod uwagę, że ci, którzy wyszli ze szkoły podchorążych, to byli młodzi ludzie, którzy mieli całą tą naukę artylerii – sposób kierowania ogniem, sposób lokalizowania nieprzyjaciela i kierowania ogniem na dozór, nie strzelało się wprost, tylko gdzieś z boku był punkt obserwacyjny i na zasadzie pewnych wyliczeń i obserwacji podawało się komendę i dopiero z punktu ogniowego gdzieś daleko strzelała artyleria, to zależy, czy to były haubice, czy to były armaty, czy to były moździerze i tak dalej, to wszystko strzelali, kierowało się ogniem – więc ci absolwenci tej szkoły podchorążych to to wszystko mieli w małym palcu. Naprawdę, myśmy się akurat skończyli tego uczyć i wiedzieliśmy to. Natomiast ci oficerowie rezerwy, którzy się zjawiali, to to byli ludzie, którzy już tę szkołę podchorążych skończyli rok, dwa lata, a może i więcej, przedtem – oni o tym zapomnieli.
    </section>
    <section>
        <time>3406</time>Tak że nas bardzo chętnie przydzielano do tak zwanego zwiadu, znaczy bateria ma zwiad, czy tam dywizjon ma zwiad, to jest ten punkt, który kieruje ogniem. Więc ja byłem w zwiadzie. Dostałem konia. Ten koń to był koń, który chodził w zaprzęgu prezydenta miasta Płocka z prawej strony w bryczce dwukonnej. Dał się osiodłać, to wszystko było piękne. Ja pamiętam, że 24. przyjechałem na ulicę Tumską pod numer 16 w Płocku, żeby się pożegnać ze swoją narzeczoną, powiedzmy sobie, ze swoją dziewczyną. Powiedziałem – <span style="font-style: italic;">Słuchaj, Maryśka, nie martw się, za pięć dni będziemy w Berlinie.</span> Takie było przeświadczenie, myśmy w to głęboko wierzyli. „Z nami marszałek Śmigły Rydz” i tak dalej, i te wszystkie piosenki „Nikt nam nie zrobi nic, bo z nami Śmigły, Śmigły Rydz!” I wyjechałem. Otóż moja klacz, jak tylko ja puściłem cugle, skręcała w prawo. Bateria mogła jechać tędy prosto, zwiad, tabory, jaszcze, wszystko, a ona – w prawo.
    </section>
    <section>
        <time>3510</time>I ciągle trzeba było ją naprowadzać. Ale muszę panu powiedzieć, że ta cała historia, to przygotowanie do wojny – kopanie okopów, doglądanie sprzętu, wyposażenia, jaszczów, ostra amunicja i tym podobne historie – to w dużej części leżało na naszej głowie. Znaczy nie tylko na naszej głowie, ale myśmy byli, partycypowaliśmy, braliśmy w tym udział naprawdę rzetelny, z chęcią i z poświęceniem w pewnym sensie, w dobrym sensie tego słowa znaczenia. Tak że po prostu fizycznie byliśmy zmęczeni. A w dzień wojsko się zatrzymywało w laskach jakichś. Marsze odbywały się dofrontowe nocą, po zachodzie słońca. Wobec tego człowiek zasypiał w siodle. Ja pamiętam, że któregoś dnia ja się budzę, ja jestem w szczerym polu, nikoguteńko nie ma, ani wojska, ani baterii – nic! Myślę sobie – <span style="font-style: italic;">Nic innego, tylko mnie złapią jako dezertera.</span> Ale usłyszałem, to było gdzieś z daleka jakiś szczęk, bo jednak bateria nie miała ogumionych kół, tylko miała żelazne obręcze na kołach, szosy to były kamienie.
    </section>
    <section>
        <time>3608</time>Więc jakiś szczęk, miałem dobry słuch wtedy. Na ten słuch pojechałem do baterii. No i tak zatrzymaliśmy się pod Gruduskiem. 8 Pułk Artylerii Lekkiej znaczy był przydzielony, bo to była 8 Dywizja, myśmy byli, pułki artylerii się dzieliło wtedy na dywizjony, dywizjon przysługiwał pułkowi artylerii. No i nas rozdzielili. I brałem udział, na punkcie obserwacyjnym zająłem, pamiętam, jak jechałem na ten punkt obserwacyjny, to obok mnie jechał taki starszy ogniomistrz, nie przypominam sobie jego nazwiska w tej chwili. Ale starszy ogniomistrz, który brał udział w I wojnie światowej, w wojnie z bolszewikami i tak dalej. No i Niemcy z przeciwka zaczęli strzelać. I te kule tak, no i ja zacząłem się uchylać. On się tak na mnie popatrzył, powiada – <span style="font-style: italic;">Panie podchorąży, Polak się kulom niemieckim nie kłania.</span> Cholernie wstyd się mi zrobiło. A już siedziałem później prosto.
    </section>
    <section>
        <time>3691</time>Nic się nie stało, kule nas nie trafiły. Tak. No tam było załamanie frontu – to było pod Mławą: Grudusk, Mława, Ciechanów, te okolice – na skutek braku łączności. Ja naturalnie nie byłem w stanie osądzić, dlaczego tak było, przecież ja byłem tym pionkiem jakimś. Miałem rozkaz wycofywania się, tośmy się wycofywali. Zabito mi konia w czasie wycofywania, bo to były naloty, te wsie, które się paliły, piąta kolumna niemiecka. Ja pamiętam, że chłopaki złapały z zwiadu, miałem takiego doskonałego żołnierza, świetny żołnierz – kapral Kawka z Warszawy. On wszystko umiał, wszystko wiedział, wszystko zorganizował, on był genialny zupełnie. Ja go później szukałem po wojnie już, ale nie trafiłem na niego. Szukałem tutaj w Warszawie. Tośmy wracali i ja naturalnie jechałem już na wozie, gdzie były te bębny telefoniczne. Pan wie? Zwiad, punkt obserwacyjny ze stanowiskiem ogniowym.
    </section>
    <section>
        <time>3789</time>Nie było radia. Znaczy radia były, ale akurat artyleria nie miała tego, tylko to trzeba było telefonicznie się porozumiewać. Więc po to, żeby się telefonicznie porozumiewać, trzeba było rozciągnąć linię telefoniczną. A pociski padały i niejednokrotnie te linie telefoniczne diabli brali. Tak że ciągle trzeba było je ciągnąć. To już kiedyś przyprowadzili nam, jakeśmy się już cofali, to była w ogóle rozsypka, więc te oddziały tak szły. Artyleria szła jeszcze w porządku. Niejednokrotnie zamiast sześciu koni były tylko cztery konie, bo dwa konie zostały zabite, powiedzmy sobie. Ale szła. Natomiast piechota wyglądała gorzej, bo widocznie brak więcej dowódców, może część byli zdezorientowani cokolwiek. I przyprowadzili jakiegoś młodego Niemca, mówili, że on jest z piątej kolumny, że jego trzeba rozstrzelać. I w tym akurat momencie ja byłem najstarszy stopniem, miałem plutonowy podchorąży.
    </section>
    <section>
        <time>3853</time>Powiadam – <span style="font-style: italic;">Moi kochani, przekażcie go żandarmerii.</span> No i żeśmy naturalnie przekazali żandarmerii, żeby tam już dalej sobie z nim postępowali – czy on był, czy nie był, to to już nie... Ale dlaczego o tym mówię? Dlatego że były takie pędy samosądów niejednokrotnie – prymitywizm, ludzie różnie reagowali. No i po drodze raptem, na trasie, którą myśmy się cofali przez Wyszogród, trafiliśmy na majątek państwa Dziewanowskich. To jest bardzo znana rodzina i w ówczesnych czasach bardzo dobrze tytułowana, mieli kilka majątków. I pamiętam żeśmy akurat – ja nawet nie wiedziałem o istnieniu tego majątku, tylko po prostu ta nasza kolumna cofająca się przechodziła i widzę zabudowania dworskie i z daleka wspaniały dwór, właściwie nie dwór, tylko pałac. Zatrzymałem ten nasz oddział zwiadowczy i powiadam – <span style="font-style: italic;">Słuchajcie, ja pójdę dowiedzieć się, czy można dostać konie.</span>
    </section>
    <section>
        <time>3930</time>No i przychodzę tam – to był ranek – i widzę w tym pałacu w sali duży stół i cale towarzystwo siedzi za stołem, więc pan Dziewanowski, cała rodzina i widocznie jacyś uciekinierzy i tak dalej, bo ten stół był bardzo duży i wszyscy dookoła siedzieli. Więc ja bardzo elegancko się zameldowałem przy drzwiach – <span style="font-style: italic;">Podchorąży taki i taki, Stanisław Sowiński – z prośbą o skierowanie się do właściciela. </span>Bardzo w porządku. No więc on wstał, powiada –<span style="font-style: italic;"> Panie podchorąży, proszę bardzo.</span> Ja nie chciałem siadać do stołu jeść, miałem przecież żołnierzy na zewnątrz. Powiadam – <span style="font-style: italic;">Czy ja mogę dostać konia?</span> On powiada – <span style="font-style: italic;">Nie, proszę pana. Wszystkie konie już są dawno zabrane. My koni już w ogóle nie mamy. Może pan sprawdzić, jeżeli pan ma wątpliwości.</span> I na to młoda pani Dziewanowska, w ostatnim miesiącu ciąży, wstała, powiada – <span style="font-style: italic;">Ojcze, ale ja mam przecież</span> – to była żona syna tego pana Dziewanowskiego – <span style="font-style: italic;">Ja mam przecież ciągle swoją klacz, którą nie zabrali. </span>
    </section>
    <section>
        <time>4009</time><span style="font-style: italic;">Wprawdzie ona ma 13 lat, ale to jest bardzo dobry koń. Ma reumatyzm w nogach. Ja codziennie rano czy tam ktoś codziennie rano to musi spirytusem nacierać jej nóżki. </span>Klacz nazywała się Cyganka. Ja ją dostałem. Ów fenomenalny koń, angloarab, piękny koń! Ja spirytusem jej kolan nie nacierałem, bo na to nie miałem czasu, ale ona chodziła jak zegarek. Dostałem od pani Dziewanowskiej. A jej mąż był oficerem 11 Pułku Ułanów z Ciechanowa, którego ja później w obronie Modlina spotkałem. Dobra. No więc już miałem konia. I tak dojechaliśmy cofając się, jest taki moment, że jesteśmy już tutaj blisko Warszawy, mianowicie w miejscowości Cybulice. To jest między Jabłonną a Nowym Dworem. Ja nigdy tam nie byłem po wojnie, ale wiem z mapy, że ona istnieje, że jest na mapie zaznaczona. To była duża wieś, taka typowa wieś, że główna ulica wzdłuż szosy, wzdłuż drogi budynki.
    </section>
    <section>
        <time>4100</time>I tam nasza bateria, resztki naszego dywizjonu zatrzymały się. No i zaczęliśmy tak, jak jechał jeden generał w jedną stronę, to powiada – <span style="font-style: italic;">Do Warszawy! </span>No to ja szczęśliwy, jedziemy do Warszawy. – Nie! Do Modlina. No, do Modlina. I taki ping-pong trwał przez pewien czas. Już nie chcę panu opowiadać o rozmaitych takich przykrych historiach, które miały miejsce. Bo na przykład jechały samochody rządowe, jakieś takie jak gdyby karetki pogotowia, ale to tam siedzieli ludzie, którzy absolutnie tam siedzieć nie powinni byli. To było przecież dla wojska, dla rannych. Ja wolę o tym nie wspominać, bo to jednak takie rzeczy mają zawsze miejsce i tutaj też miały miejsce niestety. Ale lepiej, żeby to nie dochodziło do wiadomości ogólnej. To jest moje takie spostrzeżenie. Fakt jest faktem, że tam żeśmy się organizowali i już ostatecznie skierowani zostaliśmy do Modlina, ściśle do Nowego Dworu.
    </section>
    <section>
        <time>4190</time>Bo Modlin to nie sama twierdza, tylko Modlin się bronił, Kazuń, Nowy Dwór, tam jeszcze są chyba ze dwie miejscowości. Nasz dywizjon dostał przydział do obrony odcinka Nowy Dwór. Dowództwo dywizjonu umiejscowiło się, znalazło miejsce w jedynym w tym czasie murowanym budynku w Nowym Dworze. Tak przynajmniej twierdził właściciel tego budynku, którego ja lata później spotkałem w Caracasie [Caracas] w Wenezueli, przypadkiem. I rzeczywiście, to był budynek murowany i miał duże piwnice, takie piwnice suteryny. Więc jedną z tych piwnic suteryny zajęło dowództwo dywizjonu. A ja na punkt obserwacyjny do pierwszej linii piechoty. To ciężka służba jest w pierwszej linii piechoty. To się kierowało ogniem prawie że na wprost. Po paru dniach zostałem zwolniony z tego, bo to było bardzo niebezpieczne. Myśmy odpierali ataki bezpośrednie piechocie niemieckiej – pierwsza linia piechoty nasza w okopach – odpieraliśmy ataki niemieckie z dużymi sukcesami.
    </section>
    <section>
        <time>4315</time>Ale trzeba było też i kierować ogniem artyleryjskim. To trudno pogodzić jedno z drugim, bardzo trudno. Ale jakoś to szło. Jak mnie stamtąd odwołano, to na moje miejsce, już nie pamiętam, poszedł jakiś inny podchorąży. A ja zostałem parę dni w dowództwie dywizjonu. I wtedy już zaczęło lekko brakować amunicji. I amunicję artyleryjską... To są działa 75 milimetrów, to są armaty. Armata strzela daleko, nie idzie pocisk w górę i spada w dół, tak jak w haubicy, tylko idzie takim łukiem dosyć daleko. I to były działa francuskie, model 1879 rok, które Francuzi nam ofiarowali. Bardzo dobre działo. Ono zostało przerobione, lekko unowocześnione u nas, ale zasadniczym wyposażeniem artylerii to były te działa artylerii lekkiej, siedemdziesiątki piątki i haubice setki, austriackie albo już w Polsce robione. Nasz dywizjon akurat to były siedemdziesiątki piątki. Zaczęło brakować amunicji, trzeba było gdzieś tą amunicję zdobyć. Więc były magazyny amunicji w Pomiechówku, po drugiej stronie Bugo-Narwi.
    </section>
    <section>
        <time>4419</time>Trzeba było się tam dostać. Zaraz... ja tu się nie mylę? A nie, jeszcze się muszę wrócić. Dostaliśmy się do tych Cybulic, ale przedtem... zaraz, momencik, to ja sobie uzmysłowię... Tak, cofając się nasz dywizjon został przydzielony do takiego Dywizjonu 71 Artylerii Lekkiej, po to, żeby bronić i to było, bodajże, generała Zulaufa, żeby bronić przeprawy Bugo-Narew na wysokości majątku Poniatów i Dębe. I tam właśnie zginął ten porucznik Zdziarski, o którym ja przedtem wspominałem. Ale myśmy byli na niskim brzegu. Pan wie, jak teraz jest zalew, są te działki wysokie. Myśmy byli od strony Warszawy, bronili przeprawy niemieckiej z tamtej strony, która chciała się dostać do Warszawy, więc byliśmy na niskim brzegu, oni byli na wysokim brzegu. Nasze punkty obserwacyjne artylerii nic nie mogły zrobić, bo wszystko było w polu martwym.
    </section>
    <section>
        <time>4523</time>Jak oni tu byli, tu był wysoki brzeg, a myśmy byli nisko, nasz punkt obserwacyjny, myśmy nic nie widzieli, to było pole martwe. To żeśmy strzelali w jakimś sensie po prostu na oślep, widząc, że są jakieś ruchy wojsk, to tam kładło się tak zwany ogień zaporowy, żeby zniszczyć, co można zniszczyć. I tam mnie się udało, to przypadek, widziałem taką chałupę, stała. I wjechało coś trzynastu, bo tak można było policzyć z punktu obserwacyjnego, trzynastu rowerzystów. Ja wydałem komendę takiego ognia zaporowego właśnie na ten odcinek i akurat trafiło w tą chałupę. Ot, przypadek. I stamtąd dopiero żeśmy się, jak Niemcy się jednak pontonami przeprawili, myśmy im nie mogli nic zrobić. Piechota to właściwie już była piechota jakiejś takiej obrony narodowej, to już nie było wojsko takie regularne piechoty, tylko to były, nazwałby to pewnego rodzaju zbieraniną, ale nie w złym słowa tego znaczeniu.
    </section>
    <section>
        <time>4592</time>Ta piechota nie bardzo wiele mogła zrobić. Niemcy byli doskonale zorganizowani, to trzeba przyznać, to jest moja opinia osobista, że najlepsza armia w czasie II wojny światowej to była armia niemiecka – najlepiej wyposażona, najbardziej zdyscyplinowana. Ja nie mówię o faktach, o rzeczach, które oni robili, o rozmaitych zbrodniach popełnianych czy to przez SS, czy przez wermacht – przez wermacht dużo mniej, głównie przez SS. Ale byli zorganizowani. No i się przeprawili pontonami, myśmy się musieli wycofywać. Ja wtedy, pamiętam, że ja naszą baterię uratowałem, za co dostałem Krzyż Walecznych. Bo Niemcy już szli, w tym majątku Poniatów stała nasza bateria i stamtąd żeśmy strzelali, tamtędy ogień był prowadzony. Zdziarski zginął, on był na stanowisku ogniowym, ja wpadłem, krzyknąłem – <span style="font-style: italic;">Przodki na baterie! Przodki, później działo</span>. Więc przodki na baterie zakończyliśmy, ale przedtem jeszcze wystrzeliłem ogniem odbitkowym w stronę nacierającej piechoty niemieckiej.
    </section>
    <section>
        <time>4670</time>Ogień odbitkowy to jest strzał wprost w ziemię. Pocisk leci i się odbija i szrapnele. I wtedy one wybuchają, i rażą tymi wszystkimi odłamkami, pociskami piechotę. No, przodki na baterie i uciekliśmy Niemcom. Ja za to dostałem Krzyż Walecznych. Dobra. A później już był ten, ta wioska Cybulice i obrona. Jeździliśmy, tak jak wspomniałem, po tą amunicję. A dowódcą kolumny amunicyjnej, która właściwie tylko z nazwy, to był kapitan rezerwy, architekt z zawodu z Włocławka. I on przyszedł do mnie i powiada – <span style="font-style: italic;">Panie podchorąży, ja mam rodzinę, ja mam żonę, ja mam dzieci. Ja panu tak naprawdę szczerze powiem, ja się boję jechać. Pan tutaj jest, ja pana proszę, jak pan chce, że mi pan zrobi tą grzeczność i tą uprzejmość, no to pan pojedzie za mnie.</span> Jak nie, no to nie, trudno. I ja pojechałem, pojechałem raz i drugi, i trzeci.
    </section>
    <section>
        <time>4761</time>A za czwartym razem miałem przeczucie jak gdyby. Powiadam – <span style="font-style: italic;">Nie, panie kapitanie, ja już...</span> Bo to trzeba było jechać nocą, rzecz jasna, Niemcy kładli ogień zaporowy na resztki mostu, ale most był jeszcze ciągle przejezdny. Przejechanie przez taki ogień zaporowy to jest swego rodzaju kwestia szczęścia tylko, że akurat pan przeleci. A jak pan nie przeleci, no to pan nie przeleci. No więc powiadam, że nie – <span style="font-style: italic;">Panie kapitanie. Tym razem to już pan pojedzie. </span>Wytłumaczyłem mu co, jak, gdzie, na co musi uważać. Nie wrócił. I jaszcze nie wróciły też. Tak to było. No i tak broniliśmy się aż do czasu kapitulacji. Dowódcą był generał Wiktor Thommée, wspaniały człowiek. Podpisał warunki kapitulacji bardzo specyficzne, bardzo wyjątkowe. Ja nie wiem, na ile to jest wiadome. Mianowicie, myśmy szli do niewoli z białą bronią. Po miesiącu mieli nas wypuścić z przepustkami do domu.
    </section>
    <section>
        <time>4852</time>Cała obrona Modlina, bo tam nastąpiło parę takich faktów, że SS tej kapitulacji nie uznało w momencie, kiedy ona już obowiązywała, wymordowali cały szereg oddziałów w Zakroczymiu. Już nie przypominam sobie, czy to była Hitlerjugend Dywizja czy Adolf Hitler, nie pamiętam tego. Ale wiem, że był taki fakt. No więc: idziemy do niewoli na miesiąc czasu, że po miesiącu dostaniemy przepustki, pozwolą nam wrócić do domu, do niewoli szliśmy z białą bronią, znaczy się z szablami i z bagnetami, bo to jedyna biała broń, jaką artyleria posiadała. Oficerowie i podoficerowie mieli szable i bagnety, a żołnierze mieli tylko karabin i bagnet – karabin musieli oddać, ? bagnet. Były trzy obozy: Działdów [Działdowo], Mława i ten trzeci... nie pamiętam. Ja trafiłem do Działdowa. W Działdowie kwatermistrzowie różnych oddziałów robili, co mogli, żeby nie przekazać pieniędzy władzom niemieckim.
    </section>
    <section>
        <time>4950</time>Wobec tego wymyślali dodatki służbowe, okresy służbowe i tak dalej. Ja wiem, że ja jako podchorąży dostałem harmonię pieniędzy. No i po miesiącu wsadzili nas do wagonów bydlęcych i z Działdowa nas, tych cośmy siedzieli w Działdowie, przywieźli tutaj do Modlina. I powiedzieli – <span style="font-style: italic;">Słuchajcie, tylko dotąd dojeżdżacie. </span>A! Jeszcze dostaliśmy opaski biało-czerwone, na lewym rękawie. I było napisane gotykiem „Helden von Modlin”, „Bohaterowie z Modlina”. To trzeba przyznać wermachtowi, przyzwoicie się zachował. Więc mieliśmy na mundurach te biało-czerwone opaski „Helden von Modlin”, szabla, bagnet. I tak nas dowieźli do Modlina. I powiedzieli – <span style="font-style: italic;">Dalej was nie wieziemy, bo przez most już nie możemy przejechać. </span>Musieliśmy czekać do rana, bo wieczorem nas wysadzili, a w nocy nas nie chcieli puścić przez ten most, bo most był dziurawy.
    </section>
    <section>
        <time>5031</time>Oni tłumaczyli, że to jest ze względu na bezpieczeństwo, musieliśmy doczekać do rana. Rano nas puścili, myśmy przeszli przez most i, per pedes apostolorum, do Warszawy 40 kilometrów. Ale cóż, patrzymy, a tu jadą furmanki naładowane kartoflami. Gdzieś ci chłopi dowiedzieli się, że w Warszawie nie ma żywności, że jest prawie głód. I z tymi kartoflami. Wobec tego ja się zapytałem i jeszcze dwóch takich, czy możemy na taką furmankę wskoczyć, że zapłacimy za to. Więc chłopi naturalnie bardzo chętnie. I w ten sposób wieczorem dojechaliśmy do Warszawy. Ja pamiętam, że ta furmanka dowiozła mnie gdzieś tutaj, mniej więcej, niedaleko placu Krasińskich. I wtedy na Miodowej, ja pamiętam, że to był 27 październik, chyba to miało miejsce, na Miodowej puszczano pierwszy próbny tramwaj, czy on może przejechać po tej ulicy, gdzie gruzy leżały, ale te gruzy zostały częściowo uprzątnięte.
    </section>
    <section>
        <time>5110</time>No i tak mnie dowiózł do Krakowskiego Przedmieścia. Krakowskim Przedmieściem już maszerowałem, a tu żandarmeria niemiecka. Chodzili z tymi półksiężycami. – <span style="font-style: italic;">Halt! </span>A ja w mundurze. To pokazuję „Helden von Modlin” – i przepustkę. – A! – zasalutowali – <span style="font-style: italic;">Proszę bardzo</span>. I ten sposób sobie doszedłem na ulicę Wiejską pod numer 15, gdzie mieszkała moja babcia na parterze. I zastukałem w okno. A to była noc. No to przez dłuższy czas nic. Zastukałem drugi czy trzeci raz. Wreszcie babcia otwiera, powiada – <span style="font-style: italic;">Yh! Chryste Panie, ty żyjesz. A ja miałam wiadomość, że ciebie zabili.</span> Mieliśmy pozwolenie chodzenia przez dwa tygodnie w mundurach. Te dwa tygodnie zostały nam dane po to, żeby się zaopatrzyć w cywilne jakieś ubrania. To znowu jest ładny gest. Bo na te rzeczy trzeba tak patrzeć z perspektywy czasu: na chleb – chleb, a na wino – wino.
    </section>
    <section>
        <time>5188</time>Po hiszpańsku się mówi ? Ilamar al pan, pan y al vino, vino. To jest przyzwoite zachowanie. Dali dwa tygodnie czasu, żeby człowiek postarał się, może chodzić w mundurze. Ja w tym mundurze chodziłem do ostatniej chwili; jak wsiadałem do tramwaju, to dziewczyny mi ustępowały miejsca – „Helden von Modlin”. A! Ja jeszcze miałem w domu prywatny swój mundur z czesanki, bo nam nie wolno jako podchorążym było mieć z tego dobrego materiału. Jak to się nazywało? Nie wiem w tej chwili. Z czesanki, to mi szył Goldberg. Na Nowym Świecie był taki krawiec wojskowy. Ja to dostałem w prezencie od swojej ciotki po zdaniu matury, jak już wiadomo było, że idę do szkoły podchorążych, to i bryczesy, i frencz był uszyty przez niego. Kupiła mi buty z cholewami u Niedzińskiego. To był Marek i Niedziński, takich dwóch szewców, którzy robili buty wojskowe, były uważane za najlepsze.
    </section>
    <section>
        <time>5266</time>Szklanka, to znaczy się to, ostrogi od Jobta. To wszystko może panu nic nie mówić, ale tak było rzeczywiście. To ja pamiętam, że jak wróciłem do domu do babci, ten mundur tam był, to ja w ten mundur się nabiłem. Jak wchodziłem do tramwaju, no to młody człowiek w ładnym mundurze, Krzyż Walecznych... Ja mam zdjęcie, mogę panu przynieść. <span style="font-weight: bold;">Zobaczymy potem. </span>Tak to trwało przez dwa tygodnie. Dowiadywałem się o znajomych, o kolegach – to jest normalne, człowiek się interesuje – kto, gdzie, jak i co. I trafiłem na swoich kolegów, bo tak – z tego gimnazjum Czackiego do Włodzimierza to nas poszło pięciu, do szkoły artylerii do Włodzimierza. To byłem ja, był Borczowski Jurek, Krzyżewski Maciek (tych dwóch zostało rozstrzelanych przez gestapo, wraz z ojcem; ojciec Borczowskiego to był pułkownik lekarz, został rozstrzelany), później był jeszcze Rysiu Krajewski i Tadzio Kosecki. Oni mi służyli za świadków, bo ja nie miałem żadnych papierów. Później, jak wróciłem do Polski w 1970 roku, to ja potrzebowałem udowodnić pewne rzeczy.
    </section>
    <section>
        <time>5378</time>Tak że ja ich odszukałem, tych dwóch, jeszcze innego – Henryka Kozikowskiego, on poszedł do piechoty. Tak kombinowaliśmy. I wtedy dostałem pierwszy kontakt ze Służbą Zwycięstwu Polski. Do Służby Zwycięstwu Polski, tak jak mnie mówiono w tym czasie, przyjmowano tylko wojskowych i najchętniej ze służby czynnej. Żadnej przysięgi ode mnie nie odbierano, ani od żadnego, bo powiadam, że przysięga, którą myśmy złożyli w koszarach, jest obowiązująca nadal. I dano mi robotę. Bo ja znałem naprawdę dobrze język niemiecki, do dnia dzisiejszego go znam. Niemiecki, francuski, angielski, hiszpański. Ja naprawdę mam dużą zdolność. Są ludzie, którzy się rodzą i mają zdolność do gry na skrzypcach czy na fortepianie. Inni się rodzą z jakimiś innymi zdolnościami. Ja się urodziłem ze zdolnością łatwości przyswajania obcych języków. Więc znałem bardzo dobrze język niemiecki. Powiadają – <span style="font-style: italic;">Słuchaj, staraj się pójść na Dworzec Główny... </span>Tak się nazywał – Dworzec Główny na Chmielnej. A obok Dworca Głównego, troszeczkę dalej, to był puff, burdel. A to był oficjalny burdel dla żołnierzy niemieckich. Oni widocznie za to musieli płacić, oni potrzebowali pieniędzy, czy na to, żeby pójść do burdelu, czy po prostu na to, żeby gdzieś pójść, przecież oni mieli swoje lokale.
    </section>
    <section>
        <time>5507</time><span style="font-style: italic;"> – Więc ty pójdź tam i postaraj się z nimi założyć rozmowę, pseudo przyjaźń, że im ułatwisz coś. I zapytaj się, czy oni by nie sprzedali pistoletu, parabellum czy jakiegoś może karabinu maszynowego? A może samochód?</span> I ja kupiłem samochód. Ja kupowałem opony, broni nie, amunicję. Kupiłem amunicji sporo, opony samochodowe i jeden samochód. I któregoś dnia przyplątał się do mnie taki cywil Niemiec, bardzo elegancko ubrany, w bryczesach. Mówi – <span style="font-style: italic;">Słuchaj, ja chcę kupić dobrą wodę kolońską. </span>To ja się spojrzałem jak na wariata. To był Niemiec. I przychodzi, i pyta się o wodę kolońską. To byłem zaskoczony tym, naprawdę. I powiadam – <span style="font-style: italic;">Dobrze, ale dlaczego akurat do mnie? – Bo ja widzę, że pan się tutaj kręci, że pan tutaj rozmawia z żołnierzami. Ja doszedłem do wniosku, że pan zna język niemiecki. W związku z tym ja nie wiem, do kogo się zwrócić. Ja potrzebuję kupić dobrą wodę kolońską i jakieś inne kosmetyki, damskie. </span>
    </section>
    <section>
        <time>5607</time>Ja się nie ośmieliłem zapytać, dlaczego on chce to kupić. Powiadam – <span style="font-style: italic;">No dobrze, w tej chwili pan mnie tak zaskoczył, że ja też nie wiem, gdzie w tej chwili można kupić. Ale ja się postaram dowiedzieć i ewentualnie skieruję pana.</span> I umówiliśmy się na następny dzień. Na następny dzień on przyszedł i on się przedstawił, powiada – Oberinżynier [niem. Oberingenieur] ? Kram. Ja tutaj jestem przysłany do Warszawy po to, żeby otworzyć warsztaty reperacyjne samochodów i motocykli Bayerische Motoren Werke. I to ma mieć miejsce w Forcie Wola. To jest z ramienia Heeres Kraftfahr Parku. Ja to przyjąłem do wiadomości, ja to wszystko przedstawiłem natychmiast swojemu przełożonemu i dowiedziałem się, gdzie te kosmetyki i to, co on chce, można kupić. I między nim a mną nawiązała się, nie można powiedzieć, żeby to była przyjaźń, ale jakiś taki dobry stosunek między nami dwoma.
    </section>
    <section>
        <time>5686</time>A ja ciągle pracowałem tam. Kupiliśmy ten samochód w jaki sposób? To był steyr, była taka marka samochodów steyr, osobowe. Bodajże ta marka była austriacka, ale nie jestem tego pewny. Sprzedali ten samochód Niemcy, dostali za to fałszywe pieniądze. Akt sprzedaży-kupna odbywał się na Pradze. Ci Niemcy pojechali tym samochodem na Pragę, myśmy pojechali samochodem też na Pragę. Ja tych pieniędzy nie miałem. Mieli, tych trzech panów, którzy ze mną byli. To były fałszywe pieniądze polskie. Ci Niemcy dostali te fałszywe pieniądze, zostawili samochód, samochód odjechał, myśmy odjechali. I raptem przychodzi, parę miesięcy później, taki facet i sam mówi, że – <span style="font-style: italic;">Ja bym sprzedał to, tamto. Ja nawet mam samochód do sprzedania.</span> Cóż się okazało później? Że tych, którzy sprzedali ten samochód, to naturalnie to się wykryło, żandarmeria niemiecka wzięła w swoje ręce.
    </section>
    <section>
        <time>5772</time>Poza tym to były jeszcze fałszywe pieniądze i oni chcieli koniecznie wpaść na trop tych, którzy to robili. I wysłali takiego faceta, który zaproponował nam samochód. I głupi myśmy na to poszli. Daliśmy się złapać. ...transakcja. Cena ustalona – to, tamto, owo, dziesiąte – <span style="font-style: italic;">jedziemy na Pragę.</span> I w tym momencie, kiedy ma dojść do tego, to tam w samochodzie siedziało ich trzech czy... czterech ich było w tym samochodzie. Ja w tej chwili nie przypominam, to chyba wanderer, była taka marka wanderer. To była z tego koncernu Audi, DKW, Wanderer i Horch – to były takie cztery samochody Auto Union. Wyskoczyli – <span style="font-style: italic;">Jesteście aresztowani!</span> To my – prysk! – w nogi. I każdy w swoją stronę. I ja Pragi naprawdę nie znałem. Ja nie wiem, czy to była Stalowa czy Brzeska, czy jakaś ta ulica, ale to było w tej okolicy. W każdym bądź razie wiem, że ja wpadłem do jakiegoś ogródka, przez jakiś płot przeskoczyłem i tam był jakiś domek, i jakiś ogródek obok tego był.
    </section>
    <section>
        <time>5852</time>I ja tam przeczekałem chwilę, i czekałem dosyć długą chwilę tam. I wreszcie wyjrzałem – nikogo nie ma na ulicy – i wyszedłem. I wpadłem na nich, oni mnie aresztowali. Ważne jest w tym całym opowiadaniu to, że wtedy jeszcze nie było cywilnych władz niemieckich w Warszawie, czyli administracja cywilna, gestapo i Polizei jeszcze w Warszawie nie było. To jest ciągle początek 1940 roku. Wkrótce potem, ale to bardzo wkrótce po tym moim aresztowaniu wtedy przez tych Niemców, przyszło gestapo, Polizei. I mnie zamykają w komendzie miasta naprzeciwko Hotelu Europejskiego. Pan uwierzy albo nie – pokoik, łóżko zasłane, Sowiński aresztowany przez żandarmerię niemiecką. Nie bity, nic, aresztowany. I ja wysyłam gryps stamtąd i proszę, żeby ta osoba, która ten gryps dostaje, żeby go przekazała oberinżynierowi Kramowi.
    </section>
    <section>
        <time>5939</time>I tak się stało, ten gryps dochodzi do oberinżyniera Krama. Kram interweniuje i wyciąga mnie stamtąd, bo powiada, że ja jestem jemu potrzebny jako tłumacz, bo on zakłada dla Heeres Kraftfahr Parku warsztaty reperacyjne samochodów i motocykli BMW, Fort Wola i tak dalej. I oni mnie wypuścili, daję panu słowo honoru, że mnie wypuścili. Wypuszczając mnie, powiada jeden z tych żandarmów – <span style="font-style: italic;">Wiesz co? Ty masz szczęście, bo gdyby cię teraz nie zabrali, to my byśmy cię przekazali gestapo.</span> To gestapo już pogada. Zgłosiłem się do tego inżyniera Krama. On powiada – <span style="font-style: italic;">Słuchaj, ale teraz to ty musisz u mnie pracować. To już teraz nie ma cudów. Bo wszystko cacy-cacy, ale teraz to już będziesz u mnie pracował.</span> I rzeczywiście, na Forcie Wola on dostał dwie hale I ja zacząłem tam pracować jako tłumacz początkowo.
    </section>
    <section>
        <time>6023</time>Wciągnąłem swoich dwóch kolegów do pracy, ponieważ to było w trakcie organizowania się. Wciągnąłem Antka Milera, którego starszy brat – moja żona jest lekarzem – więc starszy brat Antka Milera, razem pracowali w szpitalu tutaj na Stępińskiej. Takie fakty drobne, ale to się wszystko zgadza. Dobra, ja wprowadziłem tych dwóch. Więc Rysiu Krajewski został takim jak gdyby kierownikiem, bo polscy robotnicy pchali demontażowy. Bo jak to wyglądało? Przyjeżdżał samochód albo motocykl, to się robiło mu, to się nazywa po angielsku overoiling, to znaczy wszystko się zdemontowywało [demontowało] na drobne części, to było myte pod presją gorącą parą i tak dalej. Później sprawdzano części, które są zużyte i które trzeba wymienić. Te części się dokładało i później z tej hali szło to do hali montażowej. A w hali montażowej byli zatrudnieni Francuzi. Oni nie wierzyli Polakom, to znaczy oberinżynier Kram mnie to powiedział, on jeździł do Francji, on dostał naturalnie dwóch Niemców do pomocy, fachowców z Bayerische Werke z Monachium.
    </section>
    <section>
        <time>6110</time>Ale on, nie wiem z kim tam jeździł do tego Paryża i werbował Francuzów do pracy w Polsce. Kto się zgłosił? Polacy! Część tych Francuzów, dwie trzecie, to byli Polacy. Oni się nie przyznawali do tego, że są Polakami, tylko – obywatele francuscy. No to proszę sobie wyobrazić, jak ta hala montażowa wyglądała. To znaczy się ona wyglądała dobrze, bo oni montowali. Tam były te maszyny przede wszystkim Kurbelwellenschleifmaschine – to jest jeden z najdłuższych wyrazów niemieckich, jakie ja znam – marki Matra. Wprowadzili te maszyny, ta hala montażowa wyglądała rzeczywiście jak cacko. A ja byłem tłumaczem. Miałem do dyspozycji motocykl i przepustkę, mogłem nocą jeździć. No i w tym czasie Służba Zwycięstwu Polski zmieniła się na ZWZ. I wtedy mnie przydzielono do „Straganu”. „Stragan” to była część, ja nie wiem, czy ona się dokładnie nazywała „Stragan”, to później na pewno w AK się nazywało „Stragan”, a przedtem to się też jakoś nazywało. Ja używam nazwy „Stragan”. I to był wywiad. I moim bezpośrednim przełożonym, tu pan musi się zastanowić nad tym, był Ludwik Kalkstein, pseudonim Hanka. Ja naturalnie na te wszystkie rzeczy, o których panu opowiadam, mam dowody. Ja mam dowody piśmienne, zeznania nie świadków, ale po prostu z obozów koncentracyjnych, książki, które tutaj wyłożyłem panu – to są fakty.
    </section>
    <section>
        <time>6233</time>Więc ja zostałem wtedy Służba Zwycięstwu Polski. Tokarzewski-Karaszewicz został wysłany do Lwowa, ślad za nim zaginął. Pani Wanda Ossowska była taką łączniczką między Drabikiem (powiedzmy sobie, o tych nazwiskach to ja się dowiedziałem dopiero po wojnie, w tamtym czasie ja nie znałem tych nazwisk, to mówię z góry; jeżeli popełniłem jakieś błędy, to proszę mi je wybaczyć, jeżeli chodzi o nazwiska), którą myśmy mieli okazję poznać, tą panią Ossowską, bo ona była aresztowana mniej więcej w tym czasie, kiedy i ja byłem aresztowany. Ale to nie znaczy, że to była dokładnie ta sama sprawa, ale to były pośrednie sprawy. O tym później. No więc ja tam pracowałem, miałem tą przepustkę nocną. Ja i Antoś Miler, bo on był szefem kancelarii został. To był łodzianin, szczery Polak, on uciekł z Łodzi, bo Niemcy chcieli go zmusić, żeby podpisał listę folksdojczów.
    </section>
    <section>
        <time>6302</time>A on nie podpisał i uciekł z żoną, z którą myśmy później utrzymywali bliskie stosunki. Z nim się spotkałem w 1972 roku. To był kierownikiem kancelarii, prowadził tam te wszystkie książki płac dla pracujących i to wszystko, co wymagały władze okupacyjne. No i tak mi się pracowało. Spotykaliśmy się raz na tydzień albo raz na dwa tygodnie z Kalksteinem. Ta komórka wywiadowcza to były trzy osoby, ale myśmy mieli tylko pseudonimy, ja ich nie znałem. Mój pseudonim Sówka. <span style="font-weight: bold;">Od nazwiska?</span> Tak, od sowa. „Sówka”. No i tak mi się tam bardzo ładnie pracowało, motocyklem się jeździło, dziewczyny się podrywało w wolnych godzinach. I rozmaite tam były na ten temat historie. A jeszcze przedtem... To zresztą nieważne. <span style="font-weight: bold;">To proszę opowiedzieć. </span>Nie, bo jak ja wróciłem, szukałem tych swoich przyjaciół i wtedy dowiedziałem się o śmierci ojca.
    </section>
    <section>
        <time>6394</time>Ojciec został rozstrzelany w 1941 roku w Stanisławowie. Jak Niemcy wkroczyli... Bo ojciec, jak Rosjanie zajęli te tereny w 1939 roku, to ponieważ ojciec skończył to gimnazjum w Carycynie, tak jak wspominałem, on dostał ten wilczy bilet w Polsce i później uniwerek w Petersburgu, to wiem, że ojciec nie pokazywał, ale mi mówił, że dostał złoty medal za doskonałą znajomość języka rosyjskiego. Rzeczywiście, świetnie mówił po rosyjsku. Więc jak Rosjanie wkroczyli w 1939 roku i między innymi do Stanisławowa dotarli, zajęli Stanisławów, to zmusili ojca do wykładania języka rosyjskiego. Tak mi opowiadała później macocha. Tak że ojciec uczył języka rosyjskiego. A niezależnie od tego profesorstwa, nazwijmy, pedagogicznego, tłumaczył rozmaite mieszkańcom Stanisławowa prośby, petycje, podania na język rosyjski. I w ten sposób utrzymywał się i zarabiał. Został on, macocha i dziecko, które się urodziło, czyli moja przyrodnia siostra.
    </section>
    <section>
        <time>6482</time>Więc dowiedziałem się o śmierci ojca. Więc jak Rosjanie się cofnęli, weszli Niemcy, no to naturalnie Ukraińcy od razu wskazali na tych Polaków, którzy byli przedstawicielami warstwy inteligencji. No i ojca z innymi wraz rozstrzelano. A teraz wróćmy do Warszawy. Więc jesteśmy w tym Heeres Kraftfahr Parku, ja mam ten fenomenalny ausweis. Ja pracuję. I do czasu to wszystko pięknie się odbywało, kiedy dowiadujemy się o aresztowaniu Kalksteina. I to chyba miało miejsce w marcu w 1942 roku, jeżeli ja się nie mylę. No więc co robi Sowiński w takim wypadku? Sowiński na skutek dyrektywy organizacji, a to ciągle jeszcze jest ZWZ – wprawdzie to już jest 1942 rok, już później następuje ta zmiana na Armię Krajową – ale ja dostaję rozkaz zmiany nazwiska i zmiany miejsca zamieszkania.
    </section>
    <section>
        <time>6561</time>A ja dostałem mieszkanie pożydowskie na ulicy Granicznej. Jak wróciłem z działań wojennych, to mieszkałem początkowo u babci, ale później na skutek właśnie Rysia Krajewskiego, o którym wspominałem, jakiś wujek czy stryjek, to już tego dokładnie nie wiem, pracował w ratuszu w zarządzie miejskim. I na skutek tej znajomości ja dostałem mieszkanie, Graniczna 13 to było. Dom pożydowski, tak że to mieszkanie, które ja zajmowałem, okna z kuchni wychodziły na getto, to była już ściana. To było drugie podwórko, to takie były studnie jedna za drugą. Więc ja – zmianę mieszkania i zmianę nazwiska. Zacząłem się nazywać Ryszard Kowalski i zacząłem mieszkać na Mokotowskiej, blisko placu Trzech Krzyży. To jest Mokotowska, chyba ten drugi dom taki z cegły, go widać, jeszcze nieodnowiony.
    </section>
    <section>
        <time>6634</time>Na trzecim piętrze. I w ten sposób ja tam kręciłem się. Naturalnie, już nie mogłem wrócić do Heeres Kraftfahr Parku, kręciłem się, załatwiałem to, co miałem załatwić przez trzy miesiące jakieś. Po trzech miesiącach powiedziałem – <span style="font-style: italic;">No to ja chyba wrócę na Graniczną.</span> I wróciłem. Wróciłem tak jakby dzisiaj, a dzisiaj w nocy przyjechało po mnie gestapo. Czy ten dom był pod obserwacją? Bo ja nie byłem żadną ważną figurą. Czy po prostu dozorca doniósł? W każdym razie, jak przyszli aresztować mnie, to ja miałem gablotę, znaczy się właściwie nie gablotę, a etażerkę, w której stało pięć tomów encyklopedii Trzaska, Evert i Michalski – była taka encyklopedia przed wojną. I w jednym z tych tomów były fałszywe kenkarty, blanko, niewypełnione. To gestapo przyszło, to tak przyszło trzech ludzi, trzech mężczyzn. A jeden był w skórzanym płaszczu, w kapeluszu, a inni to byli tak normalnie ubrani.
    </section>
    <section>
        <time>6713</time>No i – <span style="font-style: italic;">rewizja!</span> Brali te książki. Ja myślę sobie –<span style="font-style: italic;"> No tak, trafią na to, to ja jestem skończony, to ja już nie mam wyjścia.</span> W momencie, kiedy on do tej książki dochodził, to jeden z tych wyjrzał przez okno – to, które dawało na getto – w kuchni. I coś do niego krzyknął, nie bardzo zrozumiałem, widocznie coś tam zauważył. I on zostawił to i poszedł patrzeć. I nie wrócił do tego. Człowiek miał więcej szczęścia jak rozumu. Ale zaaresztowali mnie, zabrali mnie do samochodu i zawieźli na Pawiak. Na Pawiaku trafiłem na tak zwany oddział – były dwa przechodnie oddziały w suterynie, to był siódmy i ósmy – ja trafiłem do ósmego oddziału, się wchodziło po prawej stronie. To tam wikt był względnie dobry, bo to, co zabierali ludziom aresztowanym, co przynosili ze sobą jedzenie, to szło do jakiegoś wspólnego kotła, tak że to nie było takie złe. No i stamtąd brano mnie na przesłuchania.
    </section>
    <section>
        <time>6796</time>To gestapo w alei Szucha. Tam siedziało się w tym tramwaju... to też tragedia, panie. Obok były cele, gdzie katowali i nawet zabijali ludzi. I stamtąd brali nas na przesłuchanie. Moja znajomość języka niemieckiego sprawiła to, że jak ja trafiłem do... Jak on się nazywał, ten gestapowiec? Merkel, Obersturmführer Merkel, bodajże. Ale zawsze występował w cywilu, tak przynajmniej, jak ja go widziałem. Jak ja trafiłem na pierwsze przesłuchanie, to ja nie powiedziałem, nie przyznałem się i oni nie wiedzieli o tym, że ja znam język niemiecki. Wobec tego sprowadzili tłumaczkę. I tak – on siedział za biurkiem, tu siedziała tłumaczka, a ja na krześle naprzeciwko niego. Jak on zadawał pytanie po niemiecku, to ja już wiedziałem, jakie to jest pytanie. Ona to tłumaczyła na polski, to ja sobie przygotowywałem odpowiedź. Odpowiadałem po polsku, znowuż szło tutaj. I takich przesłuchań ? mi ani razu, to było ze trzy.
    </section>
    <section>
        <time>6888</time>W międzyczasie ten oberinżynier Kram reklamował mnie. To w czasie trzeciego przesłuchania, to on powiada po niemiecku do tej tłumaczki – Das ist doch keine „Sówka”. Pan to nie jest żaden „Sówka”. Możemy go zwolnić. A na to ta tłumaczka powiada – <span style="font-style: italic;">A dlaczego ty nie zrobisz... </span>Jak to się mówi? <span style="font-weight: bold;">Konfrontacji? </span>...<span style="font-style: italic;">konfrontacji z Kalksteinem?</span> To on tak się na chwilę zastanowił – <span style="font-style: italic;">A, tak.</span> Odesłali mnie na Pawiak. W międzyczasie ja już nie siedziałem na ósmym oddziale, tylko na szóstym oddziale, na drugim piętrze. Pod tą celą to było tak, nas siedziało chyba, w czasie, kiedy ja tam siedziałem, nas tam było chyba około trzydziestu. Myśmy spali na siennikach jak śledzie, a te sienniki to sieczka była. A starostą celi to był jakiś nie polityczny gość, który miał jedną nogę amputowaną. I on bardzo dobrze wyglądał, bo to jednak ten wikt w więzieniu dla niego był prawie dostateczny. Dla nas nie.
    </section>
    <section>
        <time>6977</time>Ten, który przychodził pod tą celę, to zaczynał od leżenia najbliżej kibla, a potem w zależności od tego, jak się zmieniało, jak ci ludzie wychodzili z celi, to się awansowało dalej. Siedziało tam pod tą celą paru kolejarzy, to byli komuniści. Oni poszli na rozwałkę. Ja dostałem tak zwany referat 3C, szpiegowski. To polegało na tym, że ja nie mogłem pisać listów, nie mogłem dostawać listów i nie mogłem dostawać paczek żywnościowych. W moim wieku to było niewygodne, to było bardzo kiepsko, bo ten wikt tam już na tym szóstym oddziale to nie był ten wikt taki, jak to było na tym ósmym oddziale. Tak że w pewnym momencie ja się zwróciłem z prośbą o wizytę u doktora Lotha. Doktór Loth był w rewirze. Jak przyszedłem do doktora Lotha i powiadam – a ja miałem taką dobrą opinię, która za mną szła, pewne rzeczy się wiedziało o tym, o tamtym, o owym – powiadam, że ja mam referat 3C, czy on mógłby mi zapisać tak zwane zupki. To niezależnie od wiktu tego normalnego dostawało się taką zupkę.
    </section>
    <section>
        <time>7081</time>To to było chyba płatki owsiane, ale bardzo rzadkie. Ale zawsze było coś. No i dostałem. Jak pojechałem na następne przesłuchanie, usiadłem. I wszedł Kalkstein. Co on powiedział? – <span style="font-style: italic;">„Sówka”</span>. W sąsiednim pokoju na krzesło, tak że mnie wnieśli pod celę na kocu. Straszne bicie dostałem, straszne. Miałem wszystko sine, tak powyżej nerek do kolan było sine. Później byłem jeszcze tylko raz na przesłuchaniu, już więcej nie. Ale na tym następnym przesłuchaniu to mnie tylko powiadomiono, że ja będę siedział, że oni jeszcze na razie nie wiedzą, co ze mną zrobią. Odesłali mnie z powrotem do więzienia. A 17 stycznia w 1943 roku opróżniono Pawiak i Serbię – Serbia to był oddział żeński – więc opróżniono, praktycznie opróżniono, bo tam niewielu zostało. I wywieziono nas na Majdanek.
    </section>
    <section>
        <time>7164</time>Więc ja chciałem się wrócić się do tego okresu w Równem na Wołyniu i gimnazjum imieniem Tadeusza Kościuszki. Dlaczego? Dlatego, że tam ja spotkałem się, z czym później jeszcze się spotkałem tutaj w Warszawie. Mianowicie, że profesorowie to byli ludzie, których według opowiadań, o jakich ja słyszę o profesorach obecnych i o stosunkach w szkole, zupełnie niedopuszczalne. Na przykład mieliśmy profesora matematyki, nazywał się profesor Kowalski. Był Rosjaninem, który prawdopodobnie przed rewolucją sowiecką uciekł z Rosji do Polski, miał polskie nazwisko, ale on mówił, że on jest Rosjaninem. Jak ktoś miał trudności – ja byłem na wydziale gimnazjum matematyczno-przyrodniczego – jakieś trudności z matematyki czy związane z geometrią, czy coś w tym sensie, to on takich paru delikwentów, którzy mieli te trudności prosił, żeby zostali po lekcjach w szkole.
    </section>
    <section>
        <time>7246</time>I sam dobrowolnie, bez żadnej za to opłaty z nami tak długo wałkował te sprawy, aż nam to do głowy wchodziło. I z takim jeszcze później tu w Warszawie – tam to było gimnazjum koedukacyjne, tu w Warszawie to było męskie gimnazjum – było podobnie. Też byli tacy profesorowie, którzy w pewnym momencie, jak zdawali sobie sprawę, że jest grupa osób – nawet, jeżeli to były tylko dwie czy trzy osoby – które mają pewne trudności, zostawali. O tym dzisiaj się nie słyszy. Dobra, to jeżeli chodzi o Równe. A jeżeli chodzi jeszcze o to gimnazjum tutaj w Warszawie, to mieliśmy takiego profesora, który się nazywał Antoni Karpowicz. Wykładał geofizykę na Uniwersytecie Warszawskim, przynajmniej taka krążyła plotka wśród nas. Zwracał uwagę na to, żeby bez względu na status materialny młodzieńca, który był, ucznia – w ósmej klasie już nie musieliśmy mieć tych czerwonych wypustek, mogliśmy sobie to wypruć, te świecące guziki mogły być zastąpione guzikami czarnymi – ale on bardzo zwracał uwagę, żeby to była czysta koszula, przyzwoicie zawiązany krawat, spodnie wyprasowane do kantu i niepoplamione.
    </section>
    <section>
        <time>7340</time>Jak był w dobrym humorze, to mówił w te sposób – <span style="font-style: italic;">Trzech jest geofizyków na świecie: Antoni Karpowicz, Karpowicz Antoni i ja. </span>No to takie są maleńkie wspomnienia. Muszę powiedzieć, że to gimnazjum Czackiego chwali się do dnia dzisiejszego – dzisiaj to się nazywa liceum Czackiego, jest na Polnej – chwali się tym, że ma najstarszą drużynę harcerską, jaka w Polsce w ogóle była założona. To jeżeli chodzi o te czasy. Później mówiliśmy o okupacji i o mojej pracy w Forcie Wola. Ale to się nazywało dokładnie Fort Bema na Woli. I tam tym kierownikiem tych zakładów był oberinżynier Kram, ale miał do pomocy – ja sobie tu zanotowałem nazwisko – Otto ? Stigger. Ten oberinżynier Kram, on bardzo często jeździł do Francji werbując nowych robotników, tak jak wspominałem. Duża część z nich była Polakami, którzy się podawali za Francuzów, a być może, że mieli jakieś papiery obywatelstwa francuskiego, korzystali z tego, że wrócili do Polski.
    </section>
    <section>
        <time>7443</time>Antoni Miler, o którym też wspominałem, był szefem kancelarii. Ja byłem takim tłumaczem i niby tam doglądałem do hali montażowej zasadniczo. A mój kolega z gimnazjum i ze szkoły podchorążych, Rysio Krajewski, był w hali w oddziale demontażowym. Teraz ja mówię, że moim bezpośrednim przełożonym był Ludwik Kalkstein. I to był wywiad. Niby tłumacz. Na czym to polegało? Początkowo były reperowane w tych warsztatach tylko samochody i motocykle BMW. Ale później na skutek zwiększonego widocznie zapotrzebowania reperacyjnych pojazdów mechanicznych, dostawaliśmy inne marki samochodów, nie tylko BMW. A więc tam były jakieś steyry, były wówczas dostępne marki samochodów niemieckich najczęściej, francuskich citroenów. Na czym polegała moja praca? Nie tylko na tłumaczeniu. Tylko każden taki samochód czy pojazd mechaniczny, który zjawiał się do naprawy, musiał być zarejestrowany w książkach, że istniał i takie i takie były konieczne naprawy w danym pojeździe mechanicznym. Te pojazdy mechaniczne przywoził ktoś, jakiś szofer. To najczęściej był podoficer, czasami był i oficer.
    </section>
    <section>
        <time>7549</time>I oni musieli powiedzieć, z jakiej jednostki albo gdzie ich można skontaktować, jak dany pojazd mechaniczny będzie gotowy do odebrania, naprawiony. Niektórzy z nich nie chcieli mówić, z jakiej są jednostki, gdzie ta jednostka stacjonuje i w jaki sposób z nimi można się skontaktować. Mówili, że oni, przypuszczalnie prosili o czas naprawy, powiedzieli, że oni się zjawią. To byli ci bardziej ostrożni. Ale ci mniej ostrożni to byli tacy, mówili – <span style="font-style: italic;">My stoimy w takiej i takiej miejscowości, taka i taka jednostka. I z nami w ten sposób możecie się państwo skomunikować.</span> I to wszystko było zanotowane. A ja byłem zawsze bardzo sprytnym chłopcem, takim rozgarniętym, dlatego że całe moje życie ja byłem właściwie samodzielny. Ja już wspominałem o tym, że jako siedemnastoletni chłopak z tych czy innych powodów musiałem opuścić – ściśle prywatnych, rodzinnych – dom rodzicielski i sam musiałem, że tak powiem, starać się o siebie.
    </section>
    <section>
        <time>7624</time>A przedtem jako te małe dziecko ja nie miałem właściwie matki, ja zawsze byłem u kogoś, tym piątym kołem u wozu i musiałem walczyć o swoje pewne przywileje. Tak że to wyrobiło we mnie pewnego rodzaju, powiedziałbym, takie patrzenie się na pewnego rodzaju przejawy życia codziennego w sposób może cokolwiek różny niż na ogół moich rówieśników. Ja sobie zdawałem z tego sprawę, że na tych samochodach z tyłu, gdzie był ten numer WCH – wermacht najczęściej – i tam jakiś numer, są namalowane rozmaite chorągiewki i różne znaki I zacząłem się tym bliżej interesować. I widziałem, że cały szereg tych znaków, jak przyjeżdżają samochody, to się powtarzają. Niektóre są różne. I sprawdzając, bo oni mówili, że ta Infanterie czy Artillerie, czy Flakartillerie, zacząłem sobie te rzeczy jak gdyby kojarzyć.
    </section>
    <section>
        <time>7690</time>I doszedłem do wniosku, że tu do nas przyjeżdżają samochody najczęściej z tak zwanych Nachschub Kolonnen, czyli dostawczych kolumn materiałów na front. I w rozmowach, poza tym wszystkim to zawsze były rozmowy, bo jak przyjechał taki podoficer, to on się zaraz pytał, gdzie tu można kupić – bo on później prawdopodobnie wracał do siebie – czy kupić kiełbasy, czy kupić tam czegoś innego, gdzie się może zabawić i tak dalej. Ja ten język niemiecki doskonale znałem, byłem oficjalnie tym tłumaczem i takim pomagierem na tej hali montażowej, więc ze mną prowadzili niejednokrotnie dłuższe rozmowy. Więc ja stwierdziłem i to przekazywałem właśnie Kalksteinowi – te wszystkie wiadomości przekazywałem Kalksteinowi – że są trzy kolumny Nachschub Kolonnen, pod kryptonimami Eufrat, Tygrys i Elefant. I one miały różne oznakowania, tak że było wiadomo, że z takim, ja sobie dzisiaj już tych oznakowań nie przypominam, ale było wiadomo – <span style="font-style: italic;">Aha, to jest ta, która jest bardziej kierowana na północ, ta bardziej na środek, a ta bardziej na południe</span>.
    </section>
    <section>
        <time>7776</time>Teraz, która z nich była na północ, która na południe, to ja też tego nie pamiętam. Ale ja naprawdę w pewnym sensie rozpracowałem jak gdyby – rozpracowałem to może za duże słowo – ale mniej więcej wiedzieliśmy, jakie dostawy do jakich jednostek idą w danym okresie czasu. To przekazywałem Ludwikowi Kalksteinowi. Później się dowiedziałem, już potem, jak wróciłem tutaj po wojnie, rozmawiałem z taką bardzo znaną – nie wiem, czy państwo mieliście z nią do czynienia – Wandą Ossowską. Ona była bezpośrednio u Drabika i ją aresztowali. To była taka wielka wpadka. Siedziałem z nią razem na Majdanku, myśmy się poznali na Majdanku i później tutaj żeśmy się spotkali. Więc ona była w Komendzie Głównej Armii Krajowej. No więc te wiadomości Kalkstein przekazywał, według Wandy Ossowskiej, drogą, tak zwaną sprawą szwedzką, przez Szwecję do Londynu.
    </section>
    <section>
        <time>7887</time>A sprawa szwedzka, o ile mnie pamięć nie myli z opowiadań, skończyła się jakąś poważną wpadką, dużymi aresztowaniami ludzi, którzy przekazywali te, na innym już poziomie, sądami i wyrokami śmierci, ścięcia głowy, w Berlinie. Tak że to było przeprowadzone tak bardzo rzetelnie ze strony niemieckiej. Ale wróćmy się jeszcze do Modlina. Został podpisany ten, sobie przypomniałem. […] Więc na przykład w Modlinie ja byłem na odcinku Nowy Dwór. Jak wreszcie nastąpiło podpisanie kapitulacji i myśmy już nie mogli, ja chciałem nawet kierować ogniem jeszcze, pamiętam, dałem jakiś rozkaz. Bo zobaczyłem coś tam takiego nie bardzo podobającego mi się, ale dostałem w ? telefonie ze stanowiska ogniowego, że nie, że już jest podpisany rozejm, już nie ma strzelania, tak że się uspokoi.
    </section>
    <section>
        <time>7967</time>I później przyszli Niemcy, oficerowie. No myśmy wyglądali, tak jak wyglądaliśmy – byliśmy głodni, zarośnięci, nie bardzo elegancko umundurowani, bo te sorty mundurowe się brudziły. I ci oficerowie niemieccy, jak sobie dziś przypominam, tak patrzą na nas i powiadają – <span style="font-style: italic;">Piechota?</span> A myśmy powiedzieli – <span style="font-style: italic;">Nie, artyleria. – Artyleria?! </span>Zasalutowali nam! Dla nich artyleria, takie ja odnoszę wrażenie, to było coś dużo lepszego niż kawaleria, niż piechota, może broń pancerna tak nie wchodziła jeszcze w rachubę, w każdym razie artyleria to było coś specjalnego. Tak dalece, że na przykład później, jak było zdanie broni na tych błoniach w Nowym Dworze, no to jak myśmy to robili – z siedemdziesiątek piątek armat wyciągaliśmy zamki i wyrzucaliśmy do wody. To takie działo już nie nadawało się do strzelania, tylko do przetopienia ewentualnie, zużycia jako surowiec.
    </section>
    <section>
        <time>8054</time>Oni mieli duże lepsze działa, bardziej nowoczesne. Ale w każdym razie myśmy to wrzucili tam. Broń boczną część chciała schować. Ja osobiście miałem parabellum, ale nie schowałem, oddałem. Spędzili nas wszystkich do Twierdzy Modlin i tam grupa oficerów i podchorążych została jak gdyby odseparowana, w pewnym sensie, od żołnierzy. Znaczy oficerowie i podchorążowie. A podoficerowie i żołnierze tworzyli osobną jak gdyby grupę. I myśmy do Działdowa trafili, zawieźli nas samochodami, ciężarówkami. Działdowo, Mława i Iława. Więc ja trafiłem do Działdowa. Ulokowali nas w koszarach, bo tam w Działdowie były jakieś koszary wojska polskiego. Niemcy się bardzo – to będzie brzmiało może nie patriotycznie, ale prawdziwie – bardzo przyzwoicie się zachowywali w stosunku do nas, żadnych tam represji, żadnego złego traktowania, nic takiego nie było. I bardzo krótko nas artylerzystów znowu oddzielono i przeniesiono nas do – willi! – która była zaraz obok, niedaleko.
    </section>
    <section>
        <time>8167</time>Ale to był taki duży dom. Chyba nie wszystkich artylerzystów, ale część i do tej części trafiłem ja. Trafił tam też pułkownik, dowódca 8 PAL-u, podpułkownik Jan Damasiewicz. Myśmy mogli nawet dostawać przepustki i wychodzić na miasto. Ja osobiście nie skorzystałem z tego, bo ja tam nie miałem po co chodzić. Dostaliśmy tą harmonię pieniędzy, jak już wspominałem, znaczy się dużo pieniędzy, przynajmniej mnie się wydawało dużo pieniędzy. I dostawaliśmy kawę rano i chleb od Niemców. A resztę mogliśmy sobie kupić, bo pod te druty do tej willi podchodzili mieszkańcy Działdowa i przynosili rozmaite smakołyki, w sensie kiełbasa, boczek, jakiś tam chleb, jakieś inne historie. Naturalnie ceny zaczęły wzrastać niesamowicie, oni wykorzystywali to. No więc myśmy zaczęli jakoś tak starać się te ceny, te pieniądze zaczynały znikać.
    </section>
    <section>
        <time>8252</time>Później mówiłem wam o tym powrocie, to nas odwieźli znowu, ale tym razem już wagonami bydlęcymi do Pomiechówka, to znaczy się do Nowego Dworu, ? po nas przyjść. Wróciłem do Warszawy i na Miodowej ja jechałem, to chyba mówiłem, tramwajem, który pierwszy raz szedł. Dwa tygodnie później, mieliśmy te dwa tygodnie czasu na przemundurowanie się, ale równocześnie ogłoszono, władze wermachtu ogłosiły, że wszyscy oficerowie i podchorążowie – podchorąży po niemiecku jest Fähnrich – mają się zgłosić celem udania się, nie mówili, że do niewoli. Ci, którzy się zgłosili, to ich umieścili w oflagach. Część się nie zgłosiła, między innymi ja się nie zgłosiłem. No i później naturalnie to już znane. Te moje wspomnienia wsteczne, co mogłem uzupełnić, to uzupełniłem.
    </section>
    <section>
        <time>8335</time>Ja zostałem aresztowany. Ja zostałem aresztowany bezpośrednio z mieszkania na ulicy Granicznej. Ja jeszcze muszę powiedzieć, że tak długo, jak ja to mieszkanie dostałem, to było pożydowskie mieszkanie i okna kuchenne wychodziły bezpośrednio na tego, to organizowaliśmy – mówię w liczbie mnogiej, bo ja miałem towarzyszkę – widzieliśmy z okien kuchennych, to był jak gdyby wolny plac, to znaczy się duża przestrzeń wolna, bez specjalnych zabudowań blisko. Troszeczkę dalej były zabudowania, częściowo zniszczone, ale tak to specjalnie nikt do tego muru nie podchodził. Raczej widzieliśmy z daleka ruszające się osoby w getcie, ale troszeczkę dalej. Więc któregoś dnia wyrzuciliśmy worek z grochem, bodajże, nieduży. Wyrzuciliśmy przez okno, tak poleciał. Od muru odpadł tak, bo ja wiem, jakieś trzy, cztery metry może. Upadł może trochę krócej. I czekaliśmy, co będzie. Worek leżał jakiś dzień cały, ale następnego dnia zniknął.
    </section>
    <section>
        <time>8424</time>I w ten sposób zdaliśmy sobie sprawę, że jednak ten mur jest obserwowany, ta część, i zrzucaliśmy przez to okno wieczorem, w nocy, rzecz jasna, rozmaitą żywność, najchętniej kartofle, bo to były i najłatwiej do dostania, i najtańsza rzecz. I te kartofle znikały. Tak że była ze strony żydowskiej jakaś możność podbiegnięcia pod ten mur tam, zabrania tego worka z jakąś żywnością. I korzystali w ten sposób. Więc jak mnie aresztowano, to przewieziono mnie ciupasem. Po drodze zjadłem – dosłownie zjadłem – legitymację Krzyża Walecznych, którą dostałem w Modlinie, ściśle w Nowym Dworze jeszcze dostałem. Bałem się, że to może wywołać jakieś skutki i prawdopodobnie by wywołało. Więc zjadłem, to było na takim kartoniku. Jadłem po drodze, zjadłem. Tak że, jak dojechałem do Pawiaka, to już byłem pod tym względem spokojny. I później opowiadałem wam, że siedziałem najpierw na oddziale ósmym, później przeniesiono mnie na szósty oddział.
    </section>
    <section>
        <time>8520</time>Na tym szóstym oddziale w tej celi, w której siedziałem, mówiłem chyba o tym, że starostą był gość, który nie miał jednej nogi. Było tam paru kolejarzy, którzy prawdopodobnie byli członkami partii komunistycznej. Ktoś, kto miał ten zarzut partii komunistycznej, to szedł do piachu, to nie ulegało kwestii. I myśmy o tym wiedzieli, ich brali i zabierali sobie nad ranem, wywozili. Ta poczta pantoflowa funkcjonowała, myśmy się dowiadywali przez tych, nawet tych, którzy nam roznosili zupę i tym podobnych pracowników. Drugi taki referat to była Armia Krajowa, czyli AK – niekoniecznie Armia Krajowa, ale jakakolwiek organizacja niepodległościowa. To był ten inny referat. I trzeci referat to ten, który ja miałem i który był referatem szpiegowskim, który uniemożliwiał mi jakikolwiek kontakt z zewnątrz w sensie paczek i w sensie listów – oddawania i wysyłania listów.
    </section>
    <section>
        <time>8599</time>No i tak pod tą celę wnoszono ludzi naprawdę skatowanych do nas. Jak byłem u doktora Lotha, a byłem chyba ze dwa razy, bo prosiłem o zupki – ja mówiłem panu przedtem, że ja nie miałem możności dostawania żadnych paczek z zewnątrz, ?, to tam niby czasami się dzielili, ale nikt tego nie wymagał specjalnie, chociaż na ogół się dzielili. Jak była jakaś większa paczka, ktoś dostał, to się dzielił, pod tym względem było bardzo to w porządku. I tam wnosili tych ludzi skatowanych do nas. No i mnie wnieśli skatowanego, jak Kalkstein zrobił mi tam konfrontację. I w ten sposób przesiedziałem do 17 stycznia 1943 roku. I 17 stycznia 1943 roku opróżniono Pawiak i opróżniono Serbię. Zawieziono nas ciężarówkami na Dworzec Wschodni, wsadzono tam do wagonów bydlęcych i wieziono do Lublina.
    </section>
    <section>
        <time>8700</time>Po drodze był taki wypadek, że pociąg się gdzieś zatrzymał przed jakąś stacją. Ale już tam kolejarze nasi, polscy kolejarze chodzili. I mieli okazję otworzyć jeden z wagonów, udało im się otworzyć jeden z wagonów. To znaczy się tego ja osobiście nie widziałem, tylko taka wiadomość do mnie dotarła, że jeden z wagonów został otwarty i ci, którzy w tym wagonie byli, prysnęli, tam się udało. Przywieźli nas w nocy do Lublina i ze stacji kolejowej na obóz do Majdanka szliśmy piechotą. No leli nas po drodze tam, kopali, leli. Ale to już byli esesmani, którzy nas tam prowadzili. Nie wiem, czy to już ktoś przede mną mówił, ale ja to w każdym razie powtórzę raz jeszcze – dzisiaj Majdanek jest częścią Lublina, jest w samym mieście, praktycznie rzecz biorąc. Ale w tym czasie miasto się kończyło i to była wieś, która się nazywała Dziesiąta. Część tej wsi Niemcy wyrzucili, tych chłopów, czy zabrali im i stworzyli olbrzymi obszar na ten obóz, który został nazwany Majdankiem.
    </section>
    <section>
        <time>8802</time>No nie będę chyba tutaj wkraczał, bo to znane powszechnie, ten obóz miał zasadniczo pięć pól, był podzielony na pięć pól. W obozie były i kobiety, i mężczyźni. Była łaźnia, która została zmieniona w odpowiednich momentach na gazkamerę. Były poza tymi polami baraki warsztatowe. Więc w jednym, powiedzmy, byli szewcy, w drugim byli krawcy, tam jeszcze co innego. Ale gros z tych takich ważnych robót w obozie, których Niemcy bardzo pilnowali, to jak przychodziły transporty żydowskie, ich rozbierano do naga, pędzono do gazkamery, ja mówię szczególnie po powstaniu w getcie. W tym momencie akurat ja pamiętam, ale te pięć pól, które były, to jedno pole było kobiece, a cztery pola były męskie. Było jeszcze, tak zwane, międzypole, między I a II polem było międzypole, powierzchniowo dużo mniejsze. I tam byli jeńcy sowieccy, politrucy. Ich tam trzymano.
    </section>
    <section>
        <time>8924</time>Co z nimi się działo, nie bardzo wiem, bo to jakoś nie chodziło. W każdym razie, tam między innymi trzymano Radziwiłła. Tylko nie pamiętam imienia księcia Radziwiłła, który tam siedział przez pewien czas. W momencie, kiedy było powstanie w getcie, ja byłem na I polu, czyli tym najbliższym polu, gdzie wchodziły te kolumny pędzonych Żydów. Bo to nie byli ci powstańcy, tylko to byli w ogóle mieszkańcy, ci, którzy wówczas w getcie jeszcze byli. To były kobiety, dzieci, starcy, młodzi ludzie też, tam między innymi byli też i powstańcy. I oni sobie zdawali sprawę, przynajmniej część z nich zdawała sobie sprawę, że idą na śmierć. Więc jak mieli jakieś tam biżuterię czy złoto w formie monet czy jakieś inne dolary, to je rzucali. I część tych przerzutek trafiała na to I pole, czyli trafiała do nas. I tu był strach – strach przed wzięciem tego czy nie wzięciem. No ale ludzie to brali, jeńcy to brali, później myśmy to zamieniali na chleb z gospodarzami z Dziesiątej, którzy kazali sobie płacić za bochenek chleba pięć rubli w złocie.
    </section>
    <section>
        <time>9012</time>Bochenek chleba... To dla mnie to był tak – już nie chcę tego nazywać. No dobra, ale to już jest późniejszy czas. Tak że nas zmieniali z tych pól. Ja miałem ten przywilej w obozie koncentracyjnym, że znałem doskonale język niemiecki, tak jak już mówiłem, więc ze mnie zrobiono tak zwanego gońca, Läufer. Ja biegałem między polami, przenosiłem takie czy inne rozkazy. Byłem läuferem [niem. Läufer] i dolmetscherem [niem. Dolmetscher], tłumaczem przy okazji. Tak że miałem możność wychodzenia z jednego pola, przejście na następne, drugie, inne pole z przeniesieniem takiej czy innej dyspozycji. To mi dawało możność pewnego porozumiewania się i ułatwiało tę pracę organizacyjną, którą jednak na terenie Majdanka mieliśmy. Tam byłem w tej organizacji takiej niepodległościowej, zresztą bardzo tajnej, ja do niej należałem.
    </section>
    <section>
        <time>9111</time>To chodziło o kontakty z komitetem pań z Lublina, które nam dostarczały w sposób taki, w jaki mogły, w jaki im się udawało czasami takie czy inne lekarstwa, bo w obozie panowała biegunka i – jak to się nazywało? – flegmona. Puchnięcie, zropienie, ta biegunka. Na biegunkę to te panie nam dostarczały bizmut. Bo co się działo? Jak przychodził jakiś transport wygłodzonych ludzi z więzienia, czy to z Zamościa, czy z Warszawy, czy z Lublina, po prostu z jakiejkolwiek innej miejscowości, to dla nich to wyżywienie w obozie koncentracyjnym wyglądało, jakby trafili do najlepszej restauracji. Bo dostawali zupę, zupa to było nic, ale dostawali też kartofle w mundurkach. I oni na te kartofle z mundurkami się rzucali. I to wywoływało naturalnie, przy wygłodzonym żołądku, szaloną reakcję. Dostawali tej biegunki, która ich wykańczała zupełnie.
    </section>
    <section>
        <time>9208</time>Myśmy im mówili – <span style="font-style: italic;">Nie jedzcie tego, znaczy się jedzcie powoli. Starajcie sobie tą skórkę zedrzeć, żeby zjeść troszkę. </span>Ci, którzy przeszli przez to albo wiedzieli o tym po prostu... Ale w wielu, w większości wypadków to nie robiło wrażenia żadnego. Więc to była cała pomoc lekarska ze strony tego komitetu pań i przekazywanie wiadomości o tym, co się w obozie dzieje. Więc proszę sobie wyobrazić, że obóz na Majdanku – to na pewno jest opisane przez tych ludzi, którzy tu zaraz po wojnie zostali i mieli to świeżo w pamięci; ja to naturalnie mam mniej w pamięci – ale były tak zwane podobozy, czyli administracyjnie one należały do obozu, do Majdanku, ale były w innych okolicznych miejscowościach, gdzie przeważnie byli Żydzi. I to byli Żydzi na ogół z rodzinami. Oni mieli lepsze warunki, ale to oni tam zajmowali się krawiectwem, szyciem mundurów czy szyciem czapek furażerek, inni zajmowali się robieniem butów czy pasów, sortów mundurowych dla Niemców i tego rodzaju historiami.
    </section>
    <section>
        <time>9293</time>I tych obozów było parę. Ja wiem, że jeden był w Poniatowie, tą nazwę słyszałem, a poza tym innych nazw sobie nie przypominam. Myśmy chodzili na rozmaite roboty: obstukiwanie cegieł, potem było tak zwane komando Lagergut, bardzo dobre, do którego każden starał się dostać. To wychodziło poza obóz, to komando, i niby pomagało w uprawie rolnej, bo te ziemie poza obozem były wydzielone po to, żeby ten obóz zaopatrzyć w jarzyny, znaczy się w brukiew przede wszystkim, trochę kapusty, tam może troszkę ziemniaków. Wiadomo panu na pewno, że tam kilka ucieczek się udało z tego obozu. Kilka się nie udało i to były publiczne egzekucje, wieszano ich. Na krótko przed 3 listopada 1943 roku zaczęto tych Żydów z tych podobozów przywozić na Majdanek. A! Jeszcze jedna rzecz. Jak tych... kwiecień 1943... kiedy było powstanie w getcie? W kwietniu 1943 roku, prawda? <span style="font-weight: bold;">Tak. Zaczęło się.</span>
    </section>
    <section>
        <time>9397</time>To najpierw było to powstanie w getcie i przerzucali to, i szli do tej gazkamery. Co się działo z tymi ciałami? Krematorium nie nadążyło palić tych ciał. Wobec tego Thumann, to był taki – jak to się nazywało? On był takim dowódcą SS, on później został tutaj skazany, dowiedziałem się, w Polsce. I wyrok śmierci został wykonany. Nie przypominam sobie w tej chwili jego nazwy, ale on był jak gdyby zastępcą komendanta obozu. Więc on kazał po prostu wykopać głębokie rowy i w tych rowach te ciała palono – przekładano ciało, później trochę drzewa, podkładów z torów kolejowych i innych, oblewano to naftą, znowu ciała i zapalano. Krematorium nie nadążało z paleniem tych ciał tam. No ale teraz wróćmy do tego 3 listopada. Zaczęto ich tam, przedtem tych Żydów zwozić. I wśród nas w obozie byli też Żydzi, ale była ich, powiedzmy sobie, mniejszość.
    </section>
    <section>
        <time>9497</time>I byli to Żydzi z różnych krajów – to nie byli tylko polscy Żydzi – tam byli i holenderscy, i belgijscy, i francuscy, i austriaccy i tak dalej. Z rozmaitych obozów oni trafiali do nas też. I 3 listopada spędzili ich wszystkich na V pole. V pole to był rewir zasadniczo. Poza tym muszę panu powiedzieć, że każde pole miało swoją administrację, to znaczy się miało kuchnię z magazynami żywnościowymi w górnej części, a w dolnej części była Schreibstube, czyli po prostu kancelaria, gdzie taki z kancelarii starszy prowadził kartotekę tych, którzy tam byli i miał do pomocy chyba z dwóch ludzi. To wszystko byli czescy albo słowaccy Żydzi na każdym polu, do tego 3 listopada 1943 roku. Wszystkich tych czeskich Żydów i słowackich Żydów razem przenieśli na V pole. Aha, jeszcze przedtem nas wysłano koło krematorium, między innymi ja tam trafiłem, nie wszystkich, tylko częściowo, i kazano nam kopać głębokie rowy.
    </section>
    <section>
        <time>9613</time>To nie ma nic wspólnego z tymi rowami, o których ja przedtem mówiłem, które miały miejsce gdzie indziej. Duże rowy, głębokie. Ponieważ ja też je musiałem kopać, to ja się zapytałem jednego z tych Niemców, esesmanów, którzy nas pilnowali (teraz muszę powiedzieć, że ci esesmani to nie wszyscy byli Niemcy, tam było dużo tych esesmanów rozmaitych: folksdojcz, ? baltendojcz czy jak oni tam się nazywali, z Rumunii i z tych innych części), ja się zapytałem –<span style="font-style: italic;"> Po co te rowy?</span> Bo to już jest 1943 rok, to już na froncie wschodnim się niedobrze dzieje. – <span style="font-style: italic;">To będą stanowiska Flakartillerie</span>. To on się akurat pyta artylerzysty. Flakartillerie znaczy przeciwlotnicza, nie może być w rowie, w żadnym wypadku. No ale ja już nie chciałem się dalej pytać. Kopaliśmy te rowy. Spędzili tych Żydów na V pole. To V pole było najbliżej krematorium i najbliżej tych rowów.
    </section>
    <section>
        <time>9693</time>Otworzyli w podwójnym ogrodzeniu takie przejście duże, wiązali ich po pięć osób, gnali ich tam nad te rowy. I zabijali po prostu z karabinu maszynowego. I oni wpadali do tych rowów. A przy tym grały jeszcze, na słupach były postawione głośniki i grały walce Straussa. W czasie, kiedy ja tam siedziałem, to była mowa, że wykończono ich w przeciągu jednego dnia, tego 3 listopada, 20000. Po wojnie ta liczba tutaj urosła do 40000. Ja przypuszczam, że jednak 20000 to jest prawdziwa liczba. Też ich potem palono w krematorium. Krematorium – ja teraz byłem kilka razy na Majdanku – to ono w tym czasie chyba miało cztery czy pięć piecy [pieców]. A to było nic, oni nie mogli nadążyć, oni musieli palić w tych rowach te ciała. Tak... Karano nas w tym obozie za byle co. Ja pamiętam, że dostałem 25 batów na takim koziołku specjalnym, to był specjalnie zrobiony.
    </section>
    <section>
        <time>9816</time>Sami Niemcy nie bili, oni wołali któregoś z więźniów, takiego, który wyglądał, że fizycznie jest jeszcze niezniszczony, że jeszcze może. No i walili w ten tyłek albo 50, albo 25. To ja dostałem 25, ale trafiłem na silnego i rzetelnego, rzetelnie wykonującego to. No poza tym były rozmaite kary: wieszali na słupku, nie dawali jeść. Znęcali się, Niemcy się znęcali. Byli między nimi czasami tacy, którzy, jak wiedział, że nikt na niego nie patrzy dookoła, taki jakiś esesman, starsi szczególnie, to tak popuszczał troszeczkę. Ale na ogół to było niedobrze. To w międzyczasie zbliżał się front wschodni. Obóz na Majdanku zaczęto ewakuować. Ja trafiłem chyba drugim transportem, bo tak – kobiety wysłano do Ravensbrück. A jeszcze tam miałem taki, powiedzmy sobie, przypadek, że poznałem tam, będąc tym läuferem, to ja chodziłem też i na żeńskie pole.
    </section>
    <section>
        <time>9908</time>Jak powiadam, nas zmieniano, jakeśmy przyszli, to byłem na IV polu, później byłem na III polu. No i zmieniali specjalnie po to, żeby się ludzie nie zaprzyjaźniali z tymi, z lagerältesterem [niem. Lagerältester], z lagerschreiberem [niem. Lagerschreiber] i tak dalej – zmieniali z tych pól. Ja pamiętam poszedłem na IV pole, byłem na III polu, byłem na I polu krótko. Ale na I polu były najczęściej kobiety. A, jeszcze muszę powiedzieć panu, że po tym wykończeniu Żydów 3 listopada mnie wzięto na lagerschreibera na IV polu. Jak panu wiadomo, to w obozie panował tyfus plamisty, roznoszony, rzecz jasna, przez wszy. Jest taka ciekawostka. Jak ktoś miał brudną bieliznę, to znaczy jak skończyły się zajęcia po apelu wieczornym, jakeśmy szli do siebie do baraku, to każden zdejmował tą koszulę i w tych zszyciach wybijał wszy, wybijał gnidy. I to samo w kalesonach.
    </section>
    <section>
        <time>10000</time>Tak że tak długo, jak nam bielizny nie zmienili po tym wybijaniu, to myśmy prawie doprowadzali, przynajmniej ja, a wiem, że koledzy mniej więcej tak samo, doprowadzali do tego, że na sobie prawie że nie mieliśmy tych wszy, żeśmy je wybijali. Jak tylko nam dali świeżą bieliznę, gnali nas do łaźni, która w tym czasie pracowała jako łaźnia, zostawialiśmy z jednej strony te ubrania przed wejściem do łaźni, wchodziliśmy tam nago, mieliśmy kawałek mydła, namydlić się, później znowu woda z prysznicy [pryszniców], wychodziliśmy i tam na nas czekała świeża bielizna. W dwa później byliśmy zawszeni jak nigdy. Do takiego absurdalnego wniosku człowiek dochodzi, że wszy lubiały [lubiły] świeżą bieliznę. Otóż, jak zostałem tym lagerschreiberem, byłem przez niecały tydzień, zapoznałem się z tą robotą. Niemiecki język znałem, bo to trzeba było zawsze przy takim apelu porannym czy wieczornym. Między innymi karano nas tymi apelami, myśmy potrafili stać na takim apelu, Bóg wie, ile godzin.
    </section>
    <section>
        <time>10087</time>Deszcz padał czy nie padał, zimno czy nie zimno, człowiek musiał stać. Ludzie przecież byli wykończeni, ta racja żywnościowa była obliczona na to, że po czterech czy po pięciu miesiącach człowiek powinien umrzeć. Tak oni to mniej więcej liczyli, tak przynajmniej takie gadki chodziły. Zapoznałem się z tym. I ci słowaccy Żydzi, którzy tam byli, czescy Żydzi, oni wszyscy mieli już tyfus plamisty za sobą, oni przeszli ten tyfus plamisty. Tak że tam te wszy, które były... A, bo oni spali osobno, bo oni spali w tym budyneczku Schreibstube, to byli tak zwani prominenci. Ten lagerältester, który był, August Schmuck, miał zielone winkle. O tym panu nie wspominałem. Zielony winkiel to jest Berufsverbrecher, czyli złoczyńca. Myśmy mieli czerwone winkle – polityczny, z literką „P”, Francuzi z literką „F”. Poza tym był jeszcze cały szereg: czarne winkle to był antisocial, takie różowe winkle to był homoseksualista, tych wykańczano bardzo szybko.
    </section>
    <section>
        <time>10182</time>Więc obóz na Majdanku był na tych polach. Ci lagerältesterzy to byli Niemcy, prawie że wszyscy byli z zielonymi winklami. Tak że oni się odgrywali, żeby się przypodobać esesmanom, chodzili w długich butach, w bryczesach – a jakże! – mieli tam swoje wydzielone miejsce takie z tych bloków, bo na każdym polu stały te bloki. I ci lagerschreiberzy też byli prominentami. Tak jak byli ci kucharze i magazynierzy na górze, to byli ci, którym się najlepiej powodziło. Więc ja zostałem takim lagerschreiberem. I cóż? Złapałem wszy, mnie ugryzły te akurat wszy, które były zarażone tyfusem. Tak że ja po tygodniu wywędrowałem stamtąd na rewir. Co się działo na rewirze? Na rewirze była przede wszystkim polska obsługa lekarzy, pomocy lekarskiej. Sanitariusze to byli różni, ale lekarze to byli Polacy.
    </section>
    <section>
        <time>10273</time>Przychodziły takie komisje, przychodził ten Thumann właśnie z jakimiś dwoma, kazał się wszystkim chorym ustawiać i tak tych, którzy już byli zupełnie – <span style="font-style: italic;">Do gazkamery, do gazkamery.</span> Znaczy się wykańczali ich. Ponieważ ja byłem w tej organizacji tam na miejscu i miałem tą dobrą opinię, która za mną szła, bo później to wiedziałem, było wiadomo, kto jest kto. Tak że, jak ja wpadłem z tym tyfusem, to mnie wsadzono na blok zakaźnie chorych. Do tego bloku żaden Niemiec nie wchodził. A tam były suchoty, jakieś inne zakaźne choroby. Ja jak stamtąd wyszedłem, to ważyłem 42 kilogramy. Ja nie mogłem się sam podnieść, mnie dwie osoby musiały podnosić, żeby pójść zrobić siusiu czy coś innego. Ponieważ obok mnie leżał chory na suchoty, więc mnie troszeczkę tych suchot przekazał, miałem zajęte górne szczyty.
    </section>
    <section>
        <time>10363</time>No to natychmiast dostaliśmy – te panie, które przysyłały rozmaite lekarstwa – dostawałem zastrzyki takie, które spowodowały zwapnienie tego, zabezpieczenie tego. Stamtąd, jak wróciłem na pole, to już nie wróciłem jako lagerschreiber, na tą funkcję nie wróciłem, tak że na tej funkcji ja byłem tydzień, może osiem dni. Normalnie, tylko że już byłem tym tak zwanym gamlem, to znaczy się powoli dochodziłem do siebie. Jeszcze pamiętam, że August Schmuck, jak mnie zobaczył – <span style="font-style: italic;">A! Pamiętam, ty byłeś lagerschreiberem </span>– nosił na ręku pierścień. I walnął mnie w nos tutaj. No i ten nos mi połamał troszeczkę, tak że ja z powrotem wróciłem na rewir z tym nosem połamanym. Ale jakiś taki dobry chirurg ze Lwowa jakoś mniej więcej mi go tak złożył. Do dnia dzisiejszego ja mam jedną stronę, że tak powiem, nie tak przelotną, jak tą drugą. No więc zbliżał się ten front. Były te transporty – kobiety do Ravensbrück, pierwszy transport męski podobno poszedł do Oświęcimia.
    </section>
    <section>
        <time>10463</time>4 kwietnia transportem załadowano nas na bydlęce wagony. I jechaliśmy przez pięć dni i pięć nocy. Pociąg się zatrzymywał w rozmaitych miejscowościach, już jak wyjechał z Polski, z terenu Generalnej Guberni, wjechał na tereny III Rzeszy, zatrzymywał się na różnych stacjach. Myśmy dostali tam troszeczkę wody i jakieś trochę chleba. Byliśmy głodni, nie mieliśmy co pić. Parę osób po drodze umarło w tym wagonie, w którym ja jechałem. Jak zatrzymywał się na niektórych stacjach, to ludzie widzieli, ci Niemcy. Jak chcieli się zbliżyć, żeby coś tam przekazać, coś zapytać się, to natychmiast stał kordon, ci esesmani nie dopuszczali. I w ten sposób dojechałem do Natzweiler, to znaczy się do Strasburga w Alzacji. Ze Strasburga samochodami nas zawieźli do tej miejscowości Natzweiler. I za tą miejscowością w górach Niemcy mieli obóz pod tą samą nazwą, Natzweiler. To są Wogezy. Klimatycznie tak jak Lublin jest nieznośny, bo tam są ciągle wiatry, lubelskie jest znane pod tym... A tam to było w lesie, stok góry wyrąbany.
    </section>
    <section>
        <time>10578</time>Na tym stoku góry z dosyć silnym spadkiem główna aleja, po obydwu stronach alei te bloki – obóz. U góry administracja obozu, komendantura, baraki dla esesmanów, którzy pilnują, a na dole łaźnie, magazyny i tym podobne historie. Ten obóz się nazywał Konzentrations Nacht und Nebel – Noc i mgła. Znaczy ci, którzy tam byli, to w ogóle nie mieli żadnego kontaktu ze światem zewnętrznym. Na Majdanku pan mógł dostawać paczki, pan mógł dostawać listy, pan mógł wysyłać listy. Nawet organizowano jakieś takie spotkanie z jakimś auserkomando [niem. Ausserkommando], tam znajomi przyjeżdżali i tam jakoś się komunikowali czy rodziny. A tam – nic. I głównie tam siedzieli Francuzi, Luksemburczycy, Belgowie, Holendrzy, trochę Norwegów. Tak że ten transport, który tam przyszedł Polaków, to był pierwszy transport Polaków, który w tym obozie się zjawił. Ten obóz był prowadzony przez czerwone winkle, czyli przez komunistów, Niemców. I to był zupełnie inny pod tym względem, jeżeli chodzi o poszanowanie, o stosunek tego lagerältestera czy blockältestera [niem. Blockältester] do więźniów – przyjazny, przyzwoity.
    </section>
    <section>
        <time>10700</time>Nie było tego bicia, karania i tak dalej. Wręcz przeciwnie, oni się starali jak najbardziej to życie w obozie, trudno powiedzieć uprzyjemnić, ale w jakiś sposób zrobić znośnym. Natomiast tych, którzy mieli, bo tam między nami przyjechało paru z takimi winklami, homoseksualistów albo Asoziale, to tych wykańczali. Ja pamiętam, że ja miałem takiego lagerältestera, nazywał się Fritz ? Pendzmirowski. On był z Düsseldorfu, tak mi opowiadał. Jego dziadkowie byli Polakami, ale naturalnie już później on się zniemczył, był Niemcem. A on wiedział o tym, że on pochodzi, że jego przodkowie są z Polski. Ja go później po wojnie szukałem tam, już jako oficer łącznikowy szukałem go w Düsseldorfie, ale nie trafiłem na niego. Był bardzo przyzwoity człowiek. Oni wszyscy byli przyzwoici. Tam siedziałem jakieś parę miesięcy. I stamtąd oni wysyłali ludzi do rozmaitych robót w rozmaite miejsca.
    </section>
    <section>
        <time>10799</time>I ja trafiłem, tam się nic specjalnego nie działo. Tam był jeden jedyny taki ciekawy wypadek – a! bo byli też i Rosjanie – że trzech Rosjan, lotników młodych, postanowili uciec. Jak wspominałem, ten obóz był na stoku góry o dosyć silnym stosunkowo spadku, otoczony dookoła podwójnym takim płotem drucianym. I oni wykombinowali sobie, że jak się rozpędzą i zaopatrzą się przedtem w długie żerdzie, to oni przeskoczą przez ten podwójny... Tam był wyrąbany las, znaczy pnie i zaczynał się las. I oni sobie już wykombinowali, że tak dotrą do Szwajcarii. I tak się stało. Rozpędziło się tych trzech facetów, te żerdzie, ja nie wiem, w jaki sposób i skąd skombinowali, przeskoczyli i prysnęli. Jednego złapali, zanim dotarł do granicy. A tych dwóch, Szwajcarzy – bo oni trafili na niemiecką w Szwajcarii – wydali Niemcom. Powiesili ich.
    </section>
    <section>
        <time>10892</time>Mnie stamtąd wysłano, jak mówiłem, wysyłano na rozmaite roboty, tu i ówdzie. Ja trafiłem na auserkomando Leonberg. Leonberg dzisiaj jest częścią Stuttgartu. Ale w tym czasie to był takim jak gdyby oddalonym przedmieściem, taką miejscowością – jak by to nazwać? – tak jak Piaseczno, a może troszeczkę dalej za Piasecznem. Leonberg. I tam przechodziła autostrada, którą jeszcze wybudował Hitler. I tunel. Tunel jeden i tunel drugi, dwie taśmy autostrady. W tych tunelach, to był tunel pod wysoką jednak górą, przed wjazdem do tunelu postawiono olbrzymie, szerokie bloki żelbetonowe. Tak wysokie, wyższe nawet niż wjazd do tunelu. Nie wiem, ile one miały metrów na dole, ale chyba tej szerokości było jakieś ze trzy metry – potężne bloki. I one stały w ten sposób – żeby wejść, trzeba było iść takim wężykiem. Takie trzy bloki.
    </section>
    <section>
        <time>10991</time>To było przeciwko tym rakietom, które samoloty alianckie używały tego. Tak że tutaj się wchodziło. I w tych dwóch tunelach – przed jednym i przed drugim było to samo – budowaliśmy skrzydła do Messerschmittów 262. Obóz mieścił się stosunkowo niedaleko wejścia do tego tunelu. Obóz – niedużo było, głównie Polacy, był jeden blok rosyjski, znaczy się sowiecki. Ponieważ ja znałem niemiecki, rosyjski, to nawet dostałem taką funkcję blockältestera tego sowieckiego bloku. Pełniłem tą funkcję, ale traktowanie było tak samo dla wszystkich, tyle tylko, że podawałem stan taki temu zastępcy komendanta obozu, który – młody człowiek, w moim wieku, gdańszczanin – nie przyznawał się do tego, że znał język polski. Znał doskonale język polski.
    </section>
    <section>
        <time>11085</time>Wyżywienie tam było znośne, dlatego że jednak ci ludzie, myśmy tam pracowali. To się nazywało po niemiecku Helling – takie olbrzymie, jak gdyby, rusztowania, które się przesuwało. Na tym były te skrzydła i tam w każdym skrzydle wbijane były te nity – jeden obok drugiego. Trzeba było tak wbijać, żeby później ten, kto sprawdzał, żeby uznał, że to jest dobrze zrobione. To sprawdzali fachowcy. I równocześnie tam też pracowali ludzie z obozu pracy, który gdzieś niedaleko się mieścił. I to był obóz pracy tych, których wywozili na przymusowe roboty do Niemiec. I akurat ten obóz pracy, skąd tam przychodzili, to byli sowieciarze obojga płci. I myśmy razem tam wszyscy pracowali. Front zachodni się zbliżał. W pewnym momencie oni sobie zdali sprawę – a to akurat południe, to jest Stuttgart, to tam się zbliżali Francuzi – trzeba było to ewakuować.
    </section>
    <section>
        <time>11184</time>Ja pamiętam, że tam był taki wypadek, że jeden z moich przyjaciół, którego później spotkałem, napisał list po polsku i przekazał komuś z tego obozu pracy – bo oni mogli wysyłać korespondencję – żeby go wysłał. I ten list został przyłapany, ten który go wysyłał, czy ten list podpadł na poczcie, coś w tym sensie. W każdym bądź razie doszli do tego, że ten list jest z obozu koncentracyjnego, z tego auserkomando, nie z tamtego obozu pracy No to była straszna draka, straszna historia. W rezultacie ja z dwoma innymi zostałem wysłany do Dachau. Ale nie dojechałem do Dachau, bo akurat był nalot. Trzy samochody szły, trzy ciężarówki jedna za drugą. Ta, w której ja jechałem, ja i tych dwóch, wywróciła się. Myśmy wrócili z powrotem do obozu i już później transportem ogólnym trafiłem do Dachau. Trafiłem do Dachau w marcu 1945 roku. A w kwietniu obóz został uwolniony przez Amerykanów. Ale co się działo w tym obozie? Ja trafiłem na tak zwany Zugangsblock, to znaczy się blok tych świeżo przybyłych.
    </section>
    <section>
        <time>11305</time>I tych bloków dla świeżo przybyłych było parę. Były najbliżej puffu, w Dachau był puff. Jaka była sytuacja? Że Międzynarodowy Czerwony Krzyż wysyłał paczki dla więźniów w obozach koncentracyjnych z krajów zachodnich – znaczy dla Polaków to tam mało kto wysyłał – a to dla Francuzów, dla Belgów, dla Holendrów, Luksemburczyków, et cetera. I oni dostawali paczki. Te paczki już nie dochodziły do tych wszystkich obozów, które były przedtem uwolnione, zajęte, bądź przez sowieciarzy, bądź przez siły zachodnie. I Niemcy nie wiedzieli, co z tym fantem robić i pchali to wszystko do Dachau. I te paczki zostały rozdzielane między osoby tych różnych narodowości, tylko nie Polaków i nie sowieciarzy. I proszę sobie wyobrazić siedzącego głodnego Sowińskiego i jemu podobnych na bloku, gdzie byliśmy mniejszością narodowościową, a ci wszyscy opychali się tymi wiktuałami, które dla nas były po prostu – czym? Nam kiszki marsza grały, ale później oni się wszyscy rozchorowali.
    </section>
    <section>
        <time>11396</time>Bo to towarzystwo nie potrafiło zjeść tak, jak Bóg przykazał – trochę i trochę zostawić na później, tylko to wszystko... Takie były rozmaite scenki. Jak obóz został uwolniony, to dokładnie pamiętam, przyjechał taki jeep, dwa jeepy. Na jednym był zamontowany karabin maszynowy, na drugim ? Amerykanie byli zaskoczeni tym i szybko odjechali. I tej nocy wywieźli z obozu, władze obozu wywiozły wszystkich heftlingów, wszystkich Niemców. Podobno ci Niemcy się bronili, ale ich wszystkich rozwalili w sąsiednich lasach. I podobno mieli następnym rzutem inne narodowości. Gros w Dachau w tym czasie to byli Polacy. Tam się działy dantejskie sceny, jak ten obóz został uwolniony. Ja najmniej wiedziałem o tym wszystkim, bo za krótko byłem, żeby znać te wszystkie detale: jak oni tam byli i od kogo cierpieli najbardziej, kto ich najbardziej prześladował, kto najbardziej się wyżywał z tych esesmanów rozmaitych.
    </section>
    <section>
        <time>11499</time>Ale złapano tych, cały szereg esesmanów i niektórych po prostu rozdarto prawie że. Samosądy... Ponieważ Polaków było najwięcej, więc został w Dachau od razu stworzony wojskowy obóz. Ja to przeczytam z tej książki. <span style="font-weight: bold;">Proszę powiedzieć, jaka to książka. Bo Pan chce fragment przeczytać z książki? </span>Króciuteńki. „Odwrócone losy” napisane przez Józef Hubert, Wydawnictwo Ministerstwa Obrony Narodowej. „Tego samego dnia utworzono prowizoryczny sztab pod nazwą Polski Obóz Wojskowy Dachau. Postawiliśmy sobie za zadanie zorganizować z byłych więźniów politycznych informację wojskową, która współdziałałaby z wojskami alianckimi przeciwko Niemcom. Skład sztabu ustalono następująco: dowódca Polskiego Obozu Wojskowego – pułkownik Eugeniusz Wyrwiński...” – później ze mną był w Caracas – „...były dowódca Baonu Pancernego Tankietek w Warszawie w 1939 roku, szef sztabu – major dyplomowany Leon Kniaziołucki...” – był ze mną w Brukseli – „...adiutant – kapitan Paweł ?, porucznik Duda, oficer operacyjny – porucznik ? Hofeld i ja, oficerowie wyszkoleniowi – podporucznik Jarosław Sobiech, oficer ordynansowy – podporucznik Stanisław Sowiński, szef II wydziału.”
    </section>
    <section>
        <time>11623</time>No i tak dalej, kilka dalszych wspomnień tu jest. Więc został stworzony ten obóz. Władze amerykańskie zaakceptowały tę organizację ?, ale założyły kwarantannę po to, żeby właśnie wyselekcjonować bardzo chorych, których trzeba było umieścić w szpitalach, mniej chorych, którzy mogli znosić warunki obozowe nadal przy innym wyżywieniu, stopniowo polepszanym z dnia na dzień. No i ponieważ to nasze dowództwo miało możność poruszania się poza obozem, dostawaliśmy przepustki, więc myśmy szybko udali się między innymi do miejscowości Dachau, bo to jest miasteczko. I co tam stwierdziliśmy? Ten pułkownik Eugeniusz Wyrwiński miał tam swojego szofera, to znaczy szofera z Polski jeszcze z czasów, który był w tej samej jednostce broni pancernej, co on. I ten wykombinował, nie wiem, w jaki sposób, że w jednym z domów w Dachau – który ja zresztą później żonie pokazywałem, jak myśmy byli – jest schowany samochód, mercedes 170V.
    </section>
    <section>
        <time>11731</time>Więc co myśmy postanowili? Postanowiliśmy zastraszyć tego Niemca w ten sposób, żeby nam oddał ten samochód, że jeżeli on go nie odda, to my wyciągniemy na siłę ten samochód, a jego zadenuncjujemy. Jaka była sytuacja, to o tym ja się później dowiedziałem – w III Rzeszy już pod koniec wojny oni wszyscy musieli samochody oddawać. Ale paru Niemców było takich, co powiedzieli, że nie. I schowali te samochody. I to był właśnie jeden z tych wypadków. Wobec tego, w parę dni później, chyba jakieś dziesięć dni później, myśmy się zdecydowali prysnąć z Dachau na zachód. I Sobiech, i ja, Wyrwiński, i ten szofer Wyrwińskiego plus jakichś dwóch ludzi, cywili, ale nie z obozu, Polaków. Załadowaliśmy się do tego 170V, w którym nie działał pierwszy i wsteczny bieg. A hamulce to tak na słowo honoru – działały albo nie działały. Ale nikt nie myślał o reperowaniu.
    </section>
    <section>
        <time>11813</time>Mieliśmy przepustki, wyszliśmy z obozu, za kierownicą siadł – on był w stopniu sierżanta bodajże – ten szofer. I tym samochodem wyrwaliśmy się z Dachau na zachód. Kwestia benzyny nie przedstawiała najmniejszych problemów, bo po drodze wszystkie jednostki wojskowe, jakie były, a głównie amerykańskie żeśmy spotykali – <span style="font-style: italic;">Benzyny potrzebujecie? Ile chcecie. Czekolady? Ile chcecie. Papierosów? Proszę bardzo!</span> Karmili nas. A myśmy w pasiakach. Mało tego. Oni się pytali niejednokrotnie, mieli jakichś tam paru Niemców zatrzymanych, bo ta droga to nie trwała tak, że myśmy jechali bez przerwy – jechaliśmy kawałek, trafialiśmy na jakiś oddział w jakimś miasteczku, tośmy się zatrzymywali. Oni mieli paru Niemców, powiadają – <span style="font-style: italic;">My podejrzewamy, że to są członkowie SS.</span> A oni mówią, że nie są. No to mówimy – <span style="font-style: italic;">Słuchajcie, niech podniosą ramiona.</span> Nauczyliśmy Amerykanów tego. I w ten sposób przejechaliśmy z Dachau aż nad Ren, powoli.
    </section>
    <section>
        <time>11909</time>Po drodze byliśmy fetowani w sensie uprzejmości, zaopatrzenia we wszystko. Chcieli nas umundurować, ale myśmy nie chcieli, chcieliśmy zatrzymać pasiaki. Ale jakiś sweter, żarcie i tym podobne. W ten sposób dojechaliśmy do pewnej miejscowości. A w międzyczasie podobno wyszedł rozkaz Eisenhowera, że nie wolno przepuszczać ludzi z prawego brzegu Renu na lewy brzeg Renu, że tylko za specjalnymi zezwoleniami, ale także ludzie, którzy chcą przez jakiś most stojący czy pontonowy przejechać. I teraz w jakiej sytuacji jesteśmy my? Czterech facetów z obozu koncentracyjnego, dwóch jakichś – on i ona – dwoje cywili. I zjawiają się tutaj do jakiejś miejscowości, dzisiaj sobie nie przypominam, tylko wiem, że to była miejscowość – górny brzeg, zjazd powoli do mostu i posterunek amerykański. Ja angielskiego nie znałem w tym czasie.
    </section>
    <section>
        <time>11994</time>Natomiast Sobiech znał dobrze, ten drugi podporucznik – mój rówieśnik zresztą, ja nie wiem, skąd on był, chyba albo z lotnictwa, albo z jakiegoś innego – znał angielski dobrze. Bo Wyrwiński nie znał żadnego języka. Dojechaliśmy do tej miejscowości. Ten wziął kartkę papieru sobie i napisał, że: „Tu jadący mają pozwolenie przekroczenia Renu”. Dosłownie na kartce papieru. I podpisał się. I jedziemy. Zatrzymują nas na posterunku, ten chce zahamować, a hamulce nie działają. (śmiech) I my przez ten posterunek jedziemy – zit! Wreszcie samochód się zatrzymał na prostej, a przy nas to już był jeden motocyklista amerykański. No więc z powrotem. To ten pokazuje tę kartkę, a to był jakiś kapitan bodajże, Amerykanin. Spojrzał na tą kartkę, wziął, podarł i uśmiechnął. Sobiech tłumaczy, że my jesteśmy, czterech nas tutaj to jest z obozu koncentracyjnego, tych dwóch to, tam Wyrwiński przedtem wytłumaczył, kto to jest, bo on ich znał. – <span style="font-style: italic;">My chcemy się dostać do Paryża</span>.
    </section>
    <section>
        <time>12083</time>I ten Amerykanin nas puścił. On nas puścił, po prostu to była jego dobra wola. I on właśnie powiedział bodajże, że istnieje takie zarządzenie, żeby nie przepuszczać ludzi. I tym samochodem dojechaliśmy do Metzu. W Metzu zameldowaliśmy się w Polskim Czerwonym Krzyżu. Naturalnie, oddaliśmy samochód Polskiemu Czerwonemu Krzyżowi w stanie, w jakim on był. Z tym że oni tam już mieli tam warsztat. I Polski Czerwony Krzyż zaopatrzył nas, bo to w tym czasie dostać się do pociągu jakiegoś – niech pan weźmie pod uwagę, że to jest maj 1945 rok. Przemieszczanie się ludzi w jedną i drugą stronę, tych, którzy uciekli kiedyś na zachód czy na wschód, zależy od sytuacji, to było nieprawdopodobne. Więc wszystkie pociągi były w ogóle... szło się na grandę pchać. Ale ten Polski Czerwony Krzyż nam załatwił to, że my dostaliśmy jakieś miejsca w pociągu jadącym do Paryża i wylądowaliśmy na Gare Saint-Lazare w Paryżu.
    </section>
    <section>
        <time>12174</time>Ja mam do dzisiejszego dnia te wszystkie papiery, mam nawet te przepustki z Dachau. Wszyściutko mam, to wszystko jakoś mi się udało ze sobą zabrać. Mam taką kopertę jedną „Obozy koncentracyjne”, a drugą „Kombatant”, więc te wszystkie papiery mam, ja w każdej chwili mogę każdy papier przedłożyć i pokazać. W tym Gare Saint-Lazare – jak panu wiadomo, to jest w Paryżu, w mieście samym – były rozmaite komitety rozmaitych narodowości, które przyjmowały takich właśnie byłych jeńców wojennych, wojskowych, obozów koncentracyjnych i tak dalej. No i między innymi, ja mam taką carte de rapatrié. Jak ja pokazałem to kiedyś, lata później, jednemu z konsulów francuskich w Caracasie, to on się chwycił za głowę, powiada – <span style="font-style: italic;">Ja takiego dokumentu to jeszcze w życiu nie widziałem!</span> Na zasadzie tego dokumentu, tej carte de rapatrié, od razu myśmy dostawali podwójną, bo tak – we Francji w tym czasie wszystko było na kartki, w przeciwieństwie do Belgii, gdzie wszystko było wolno.
    </section>
    <section>
        <time>12266</time>Ale wszystko było na kartki, a więc i mleko, i jakieś inne wiktuały. Poza tym sorty ubraniowe były na kartki, więc materiały. Z punktu dostawaliśmy skierowanie do jakiegoś ośrodka opieki i od razu takie pozwolenie na to, że na przykład ja mogłem dwa razy więcej mleka dostać, dwa razy więcej masła dostać i tak dalej. Ale ja nie poprosiłem o żadne skierowanie. Jak oni się jeszcze dowiedzieli, bo to Polacy załatwiali, to był Polski Czerwony Krzyż, że ja jestem wojskowym, to skierowano mnie natychmiast do ? Caserne Bessières w Paryżu. Nie wiem, czy pan o tym słyszał, o tych Caserne Bessières? <span style="font-weight: bold;">Proszę opowiedzieć. </span>Caserne Bessières mieści się przy Avenue Bessières. Ja nie wiem, co to było przedtem, to musiały być wojskowe koszary jakiejś jednostki wojskowej francuskiej, które przekazano Polakom. I tam było dowództwo tego, nazwijmy sobie, obozu. To było takie duże podwórze, tu z jednej strony blok i z drugiej strony blok, z przodu takie mniejsze zabudowania kancelarii i tym podobne historie. Tak że mam wrażenie, że to były jakieś koszary.
    </section>
    <section>
        <time>12360</time>To było przekazane władzom polskim, Polskiej Misji Wojskowej w Paryżu. Bo w Paryżu działała w tym czasie Polska Misja Wojskowa. I tam tych wszystkich, którzy się podawali albo którzy byli wojskowymi, kierowano po to, żeby zweryfikować ich stopnie, ich przynależności, czy mówią prawdę. Więc ja tam poszedłem. No to jak ja tam przyszedłem w pasiaku, bo ciągle jeszcze miałem ten pasiak na sobie, to mnie przemundurowano, powiedziano – Dosyć pasiaków. Ja ważyłem wtedy około 50 kilogramów, ja byłem szczupak, mam zdjęcia z tamtych czasów swoje. – <span style="font-style: italic;">No dobrze, to ja jestem starszym ogniomistrzem podchorążym</span>. Podałem stopień, który dostałem – <span style="font-style: italic;">Krzyż Walecznych w obronie Modlina.</span> To oni powiadają – <span style="font-style: italic;">Momencik. Wszystko bardzo ładnie. Proszę, pan tutaj dostaje swoje miejsce na jakiejś ogólnej sali.</span> Łóżeczko, szafeczka, a jakże, i mundur, bateldres angielski. I proszę bardzo, tu spokojnie ma pan wyżywienie: śniadanie, obiad i kolację.
    </section>
    <section>
        <time>12448</time>Zasadniczo poza koszary wychodzić nie można. Proszę wziąć pod uwagę, że ja znam doskonale język francuski. Poza tym wiem, że mam rodzinę w Paryżu, to znaczy przypuszczam, że jest w Paryżu. – <span style="font-style: italic;">Na razie nie wolno nigdzie wychodzić. To potrwa, bo te wszystkie wasze dane idą do Londynu. To co pan podał, to będzie zweryfikowane w Londynie.</span> No i rzeczywiście, po dwóch tygodniach wołają mnie do kancelarii, powiadają – <span style="font-style: italic;">Panie podporuczniku. Prezydent Rzeczypospolitej Polskiej 1 września 1939 roku wydał dekret, że wszyscy podchorążowie są awansowani na stopień podporucznika. </span>Ale ta wiadomość albo nie dotarła do dowództw poszczególnych jednostek, albo jeżeli dotarła, to nie mieli czasu się tym zajmować. Powiadają – <span style="font-style: italic;">Pan jest w stopniu podporucznika, Krzyż Walecznych okej, rzeczywiście pan go dostał i tutaj panu się należą znowu pieniądze.</span>
    </section>
    <section>
        <time>12535</time>Proszę sobie wziąć pod uwagę, że my jesteśmy pod względem materialnym, tak jak przyjechaliśmy, to my nie mieliśmy żadnych pieniędzy, myśmy nie mieli nic. Myśmy korzystali z uprzejmości Amerykanów, że benzyny mogliśmy brać, ile chcieliśmy, ile się do baku zmieściło, bo poza tym to nie było miejsca na żaden kanister, ani na nic innego, bo w tym 170V jechało sześć osób. Więc tutaj, jak zjawiłem się w Paryżu, to ciągle miałem nadal nic. – To panu się należą pieniądze. Panu się należy żołd od czasów, powiedzmy sobie, 1 września 1939 roku. Panu się należy jakaś tam rekompensata, jakieś wypłaty za pobyt w organizacjach niepodległościowych, za obozy koncentracyjne i tak dalej. I ja dostałem tam jakąś sumę pieniędzy, która nie była byle jaką sumą. Ja sobie nie przypominam dokładnie, ile tego było, ale było w każdym razie parę groszy. No i teraz już mogę dostać przepustkę, mogę wychodzić na miasto i mogę tutaj być.
    </section>
    <section>
        <time>12623</time>W międzyczasie Eugeniusz Wyrwiński, który jednak miał to stanowisko w broni pancernej dosyć poważne, tak że on od razu się udał do Polskiej Misji Wojskowej w Paryżu, która mieściła się przy ? Quai de Bercy w Paryżu. Tam trafił na swoich znajomych z GISZ-u czy skąd, w każdym razie z tych wyższych już poziomów dowództwa tutaj z Warszawy. No i od razu – Pan pułkownik Wyrwiński – na lewo, na prawo. Tak że on miał od razu wszystko już załatwione. Ale on nie zapomniał o swoich dwóch przyjaciołach, z którymi jechał – o Sowińskim i o Sobiechu. I wobec tego, my ciągle jeszcze mieszkamy w Caserne Bessières. Dostajemy któregoś dnia wiadomość, że mamy się zjawić na ? Quai de Bercy u pułkownika Wyrwińskiego. Proszę bardzo, pieniążki mamy, ale jesteśmy w mundurach tych bateldresowskich, angielskich i „Poland”, jedna gwiazdka, a jakże.
    </section>
    <section>
        <time>12701</time>Metrem się jeździło za darmo, w ogóle jakąkolwiek komunikacją miejską – myśmy nie płacili, jeździliśmy za darmo. (Ja nie chcę powiedzieć, że ja znałem Paryż, bo ja jeszcze do dnia dzisiejszego nie znam Paryża. Ja się umiem poruszać po Paryżu, na pewno. Ale jak mi powiedzą jakąś nazwę ulicy, to ja wiem akurat, że to jest ten quartier czy arrondissement któryś, to ja tego nie jestem w stanie panu powiedzieć. Ale potrafię sobie znaleźć.) Podjeżdżamy na ? Quai de Bercy i idziemy do pułkownika Wyrwińskiego. On powiada – Słuchajcie, ja was wyciągam za uszy. Tutaj więcej w Caserne Bessières nie będziecie. Ja wam załatwiłem miejsca w hoteliku w Chateau Vincennes. Okazuje się, że cały szereg pracowników Polskiej Misji Wojskowej w Paryżu miało zakwaterowanie w Chateau Vincennes. Otóż Chateau Vincennes jest częścią Paryża, gdzie jest wielkie chateau, wielki zamek.
    </section>
    <section>
        <time>12784</time>Czy on jest dzisiaj dobrze czy źle zachowany, to mi jest trudno powiedzieć. Ale tam w tym czasie mieściło się między innymi więzienie amerykańskie. A w ogóle to jest jedna z dzielnic Paryża taka peryferyjna w tym czasie. Chateau Vincennes znane z tego, że tam był ogród zoologiczny; paryski ogród zoologiczny w tym czasie mieścił się w Chateau Vincennes. To tak jak tutaj, powiedzmy sobie, na Ursynowie czy tam w Piasecznie mają swojego burmistrza, tak samo i tam mieli swojego burmistrza. Był placyk i wokół tego placyku były hoteliki w tym czasie. (Dzisiaj to się zmieniło, myśmy pojechali tam z żoną zobaczyć, jak to wygląda.) I w tych hotelikach mieszkał właśnie cały szereg pracowników, oficerów najczęściej, z Polskiej Misji Wojskowej w Paryżu. I myśmy tam dostali. Ale było nam powiedziane – <span style="font-style: italic;">Żadnych kobiet! A jeżeli już, to koniecznie</span> – przepraszam – <span style="font-style: italic;">prezerwatywy i po takim fakcie macie się zgłosić do Amerykanów, do Chateau Vincennes</span> – do jakiegoś oddziału ambulatoryjnego, który tam miał miejsce – <span style="font-style: italic;">żeby was sprawdzili. </span>
    </section>
    <section>
        <time>12888</time>No dobra. Więc my zabraliśmy tam, niewiele, co mieliśmy do Chateau Vincennes. A w międzyczasie ja za te pieniążki, które miałem, zacząłem szukać, gdzie można nabyć ubranie cywilne. Okazało się bardzo skomplikowaną historią. Nie tak łatwo. Natomiast trafiłem na możność zakupienia materiału bardzo ładnego, podobnego do tak zwanego ? materiału. Przed wojną były znane ? materiały, to takie podobne trochę do samodziałów, bardzo ładne materiały. Taki materiał trafiłem, kupiłem trzy metry tego materiału, to na czarnym rynku, ale ja miałem pieniądze, bo to wszystko na kartki. A już byłem w mundurze, więc już nie podlegałem tym takim przywilejom. Ten sprzedający polecił mi krawca. Poszedłem do tego krawca i uszył mi garnitur, marynarkę i spodnie cywilne. Co to było za przeżycie...
    </section>
    <section>
        <time>12976</time>Buty sobie kupiłem, koszule, które były szyte ze spadochronów, z płótna spadochronowego. Byłem wyekwipowany, miałem całe cywilne ubranie. Panu wspominałem, że moja matka miała dwie siostry. Najmłodsza – moja matka była środkowa – młodsza Władysława wyszła za mąż za Francuza. Z tego małżeństwa był chłopak Claude, czyli mój cioteczny brat ode mnie starszy o dwa lata. On kończył gimnazjum tutaj Reja. I później kończył Sorbonę w Paryżu. On był obywatelem francuskim. Jego ojciec, czyli mój wujek Paul, był bardzo dobrze sytuowanym, bogatym człowiekiem. Mieszkali w Warszawie na Foksal pod 14. Mieli dwa sklepy na Foksal. Jeden to był przedstawicielstwo „Illustration”, był taki bardzo znany tygodnik francuski, no i poza tym cały szereg rozmaitych wydawnictw francuskich – tam księgarnia francuska. A drugi sklep to było znowu przedstawicielstwo kosmetyków francuskich, szczególnie wody kolońskie, perfum i tak dalej. Tak że im się bardzo dobrze powodziło, mieszkali na Frascati pod 3, w tym czasie w domu Banku Gospodarstwa Krajowego. Ten dom do dzisiaj stoi.
    </section>
    <section>
        <time>13107</time>I te fotografie, które pan widział, to część ich pochodzi od mojej ciotki, które zostały znalezione w tym apartamencie, który był częściowo zburzony wskutek działań wojennych, gdzie żołnierze chodzili po tych fotografiach swoimi buciorami nabitymi gwoździami. Dlatego te fotografie tak wyglądają, jak wyglądają, poniszczone. Otóż ja wiedziałem, że oni są w Paryżu. Tylko nie znałem ich adresu. A mimo to ja trafiłem na nich przez Polski Czerwony Krzyż. Ale nie miałem czasu specjalnie, zaraz panu powiem. Jak powiedziałem, pułkownik Wyrwiński dał nam te mieszkania, ale to nie tak było na piękne oczy. Tylko mnie zaproponowano od razu taką funkcję oficera łącznikowego między Polską Misją Wojskową w Paryżu a Polakami w obozach DP na terenie Niemiec. A przedtem jeszcze taki miałem wypadek. Któregoś dnia już po cywilnemu, elegancko ubrany, młody chłopak – to jest 1945 rok, ja mam 25 lat – idę sobie bulwarem Montparnasse tak wieczorem. Chciałem się zabawić po prostu, chciałem gdzieś przyłapać jakąś dziewczynę, coś w tym sensie.
    </section>
    <section>
        <time>13234</time>Patrzę – jest nocny lokal, nazywa się Boule Blanche, czyli Biała Kula. To jest night-club. Ja tak stanąłem, patrzę. Widzę, ten night-club się mieści w suterynie. Po to, żeby wejść do tego night-clubu to się wchodzi po takich żelaznych schodach. To taka suteryna wysoka, okienka jeszcze wychodzą na ulicę. Więc zszedłem tam, myślę sobie – <span style="font-style: italic;">Pójdę, zobaczę, co jest.</span> Ja w swoim eleganckim garniturze, w koszuli szytej z tego i pięknym krawacie. Schodzę po tych schodach na dół, a tam stoi dziewczynka w bardzo kusej sukience, bo wtedy jeszcze się nie mówiło o żadnej mini. Bardzo ładna dziewczynka w kusej sukience i tutaj ma jakiś tam serdaczek, nie serdaczek, bluzkę czy coś w tym sensie, i tutaj ma, na wstążce taki koszyczek trzyma. I jak ja schodzę z ostatniego stopnia, to ona chwyta mój krawat i nożyczkami – ciach! – obcina mi połowę krawatu. Pan nie może sobie wyobrazić moje uczucia w tej chwili.
    </section>
    <section>
        <time>13320</time>Żebym mógł, to bym ją zamordował. Zła krew mnie zalewała, pod każdym względem. Taki piękny krawat! Tyle mnie czasu kosztowało, żebym znalazł ten krawat. Szlag mnie trafia! Ale patrzę, że w tym koszyku takich leży cały szereg obciętych krawatów. No i widzę, bo ten lokal bardzo tak obszerny – bar i tak dalej. To ja myślę – <span style="font-style: italic;">Gdzie ja teraz pójdę z takim obciętym krawatem?! </span>Idę do baru. A przy barze siedzi jakiś facet też po cywilnemu, z taką oliwkową cerą, wysoki, barczysty, krzaczaste brwi, brunet. I zwraca się do mnie łamaną francuszczyzną, znaczy się widać, że to nie jest jego język. O ile ja swobodnie mówiłem po francusku, o tyle widać, że on ma – wszyscy mi mówili, że mam akcent słowiański czy jakiś inny, ale ja mówiłem swobodnie, natomiast on łamaną francuszczyzną się do mnie zwraca. I powiada – <span style="font-style: italic;">No tak, tobie też obcięli krawat. Jesteś zły.</span> Ja powiadam – <span style="font-style: italic;">Tak. – No to napijmy się razem koniaku.</span> I prosi barmana o koniak dla siebie i dla mnie.
    </section>
    <section>
        <time>13409</time>To jak on mi postawił koniak, to ja przecież nie mogę inaczej postąpić, jak jemu postawić koniak, pogadali sobie, zapalili papierosa. Ja proszę o koniak, wypiliśmy. To tak przy trzeciej kolejce, to on powiada – <span style="font-style: italic;">Słuchaj, ja się nazywam – i podaje mi swoje nazwisko – ? Guillermo Machado Mendosa</span>. Powiadam – Ja <span style="font-style: italic;">się nazywam Stanisław Sowiński.</span> I on wyciąga swoją wizytówkę i mi daje. Ja wizytówek nie mam. Więc on sobie, ja nie wiem, czy zapisał, czy zapamiętał. I powiada – <span style="font-style: italic;">Słuchaj, ja jestem Wenezuelczyk.</span> Jeżeli kiedykolwiek w życiu będziesz w Carcasie, to mój telefon tutaj na wizytówce, to zadzwoń. I tam na wizytówce napisane – <span style="font-style: italic;">Inżynier Guillermo Machado Mendosa.</span> No i adres. Gdzie bym ja myślał w tym czasie, że ja kiedykolwiek będę w Wenezueli? Ale kto by o tym pomyślał?! Już ja najmniej. Ja dostaję tę funkcję i zaczynam jeździć, ? to wander up and down, czyli taką trasą samochodem: Paryż, Bruksela, Antwerpia, przez Holandię do północnych Niemiec.
    </section>
    <section>
        <time>13518</time>I tam stacjonuje 1 Brygada Spadochronowa i stacjonuje Maczek. I są obozy DP. Ale my ciągle jesteśmy – te pieniądze, te parę groszy, co ja dostałem, to się szybko rozeszło. Tą pensję podporucznika, którą ja zacząłem dostawać w momencie, kiedy objąłem tą funkcję, to to było dwa razy nic, to było bardzo niewiele. To się człowiek zaczął rozglądać nad tym, jak można zarobić parę groszy. I po takich dwóch czy trzech jazdach do Francji samochodami mieliśmy rozkaz jechania tylko od wschodu do zachodu słońca. Jak słońce się chyliło ku zachodowi, już nie wolno było jechać. Bo w tym czasie operował jeszcze Werwolf. I jak człowiek jechał samochodem i widział, że już tak się zbliża ta pora zmroku, to dojeżdżał do najbliższego miasta, zjeżdżał z autostrady. Bo to autostrady hitlerowskie.
    </section>
    <section>
        <time>13597</time>One były pobombardowane [zbombardowane], miały leje, ale alianci szybko starali się to nareperować albo były jakieś króciutkie objazdy, coś tego, owego. I to szło: Bruksela, Antwerpia, Nijmegen, Arnhem, Breda i tak dalej, i już wchodziła do Niemiec ta autostrada. Jak się przyjeżdżało do takiego miasteczka, się szło do ? town major. Bo to była strefa okupacyjna brytyjska. W każdym miasteczku był town major, czyli dowódca jak gdyby z ramienia administracji wojskowej, to najczęściej w stopniu kapitana albo majora, Brytyjczyk najczęściej, prawie zawsze. Znaczy Brytyjczyk – to mógł być Szkot, Anglik. Tam człowiek przychodził i się zameldowywał [meldował]. I jeżeli tam był jakiś hotel, to szło się do hotelu, ale najczęściej w takich małych miejscowościach, wsiach to tych hoteli nie zawsze było w tym czasie. To się szło na kwaterę do Niemców. Ja chcę panu powiedzieć, że szliśmy do takiego Niemca, rodziny niemieckiej, to najczęściej byli starsi ludzie, ci, którzy już nie byli w wojsku.
    </section>
    <section>
        <time>13694</time>I domki były względnie niezniszczone, niezburzone, to były jakieś domki z ogródkiem. Przychodziliśmy tam, to byliśmy zawsze przyjęci. Oni się bali, od tego trzeba zacząć. Skutkiem tego byli bardzo grzeczni. Człowiek się rozbierał, buty, tamto, owo i dziesiąte, kładł. To rano znajdował: buty oczyszczone, skarpetki, jeżeli była dziurawa, wycerowane, spodnie wyprasowane, koszula wyprasowana. Bali się okropnie. Po takich dwóch czy trzech jazdach, powiadają mnie – <span style="font-style: italic;">Słuchaj, to my ciebie odkomenderowujemy do naszego oddziału w Brukseli Polskiej Misji Wojskowej. </span>Ona się zaczęła nazywać Polska Misja Wojskowa w likwidacji w Brukseli. I tam spotykam majora Kniaziołuckiego, który notabene jest postacią bardzo historyczną. O tym bardzo niewiele osób wie.
    </section>
    <section>
        <time>13769</time>On uratował od niewoli niemieckiej ówczesnego księcia Luksemburgu, tak dalece, że miał dożywotnie utrzymanie i dom, i pensję, i wszystko od księstwa Luksemburgu. Miał honorowe obywatelstwo luksemburskie. A on był jakimś tu w Polsce, według tego, co sam opowiadał, bardzo blisko Piłsudskiego był. Nie wiem, jaki związek miał z Piłsudskim, czy on był adiutantem, czy go po prostu znał. I on był świadkiem na moim ślubie. A dowódcą tego oddziału był kapitan Krzysztoporski, w Brukseli. No więc ja przyjechałem, zameldowałem się tam u kapitana Krzysztoporskiego. I to jest Belgia. Ja, jak powiadam, sprytny facet, zdaję sobie sprawę, że w tej Belgii jest wszystko – wszystko! – absolutnie. Przyjechałem z Francji, gdzie nie było nic. To znaczy się było, ale na kartki, trzeba było starać się, mieć znajomości, dojść albo pieniężnie, albo przez znajomości, żeby kupić coś takiego ekstra.
    </section>
    <section>
        <time>13869</time>Ci Francuzi, którzy tam byli i mieszkali, to mieli wszystko, rzecz jasna. Ja mówię o takich ludziach jak ja, którzy się raptem zjawili ? por fuerza mayor, siłą wyższą zjawili się na tamtym terenie. W Belgii było wszystko. Dlaczego? Otóż Belgia była jedynym krajem z krajów europejskich, który brał udział w II wojnie światowej, którym Amerykanie byli winni pieniądze. Bo na ogół te wszystkie kraje były winne Amerykanom. A Amerykanie byli winni Belgom. I to na zasadzie Konga Belgijskiego. Bo w Kongu Belgijskim był cały szereg surowców, między innymi uranium, które były potrzebne Amerykanom w czasie wojny, do prowadzenia wojny. Między innymi ? DDT, słyszałem, że produkowano je z żółtego środka margerytek, tego białego kwiatu, to się nazywa po polsku – rumianków. Nie wiem, czy to jest prawda Ale w każdym razie Amerykanie byli winni Belgom pieniądze. Ponieważ nie lubieli [lubili] mieć długów Amerykanie, to starali się te długi spłacić jak najszybciej.
    </section>
    <section>
        <time>13957</time>Czym? Towarem. I te wszystkie liberty ship, które oni naprodukowali w czasie wojny celem dostaw do Europy – te wszystkie konwoje, które szły, te słynne konwoje – to były później, początkowo nie, ale później to były te liberty ship. To polegało na tym, że liberty ship nie były nitowane, liberty ship miały kadłuby spawane tylko. I dlatego ich produkcja była taką masówką. I te liberty ship oni w Stanach Zjednoczonych ładowali wszystkim, czego dusza by zapragnęła. I pchali to do Belgii. Wyładowywali w Belgii, to się znajdowało do kupienia wszędzie i wracały te liberty ship puste. Tak dalece były puste, że po to, żeby za bardzo nie skakały po falach, to musieli je napełniać piaskiem, żeby dać im jakąś wagę. Tak że ja się zjawiam w tej Belgii, widzę, że tu wszystko mają, cholera jasna. Tylko czego nie mają? Samochodów nie mają. Ja znam francuski, znam niemiecki, jestem sprytny, mam te wszystkie papiery, te movement order, rozkazy poruszania się. I to movement order security ja mam. To cóż Sowiński robi? Sowiński zaczyna szukać dojścia rozmaitego.
    </section>
    <section>
        <time>14076</time>Na przykład, jak ja przyjeżdżałem do Hamburga w tym czasie, tych obozów DP po drodze – Lubeka, Hamburg, Bremen, Bremerhaven, Osnabrück, Quakenbrück i tak dalej – te wszystkie miejscowości, gdzie były obozy, to myśmy szukali i pytali się tych ludzi, czy chcą wrócić do Polski, czy wolą zostać na zachodzie. A jeżeli chcą wrócić do Polski, to uświadamialiśmy ich, jakie są warunki w Polsce, bo takich oficerów jak ja było jeszcze więcej. Ja nie byłem jedynym. Uświadamialiśmy ich zupełnie tak bez żadnej propagandy specjalnej, tylko rzeczowo, że jest tam system inny. Mieliśmy doskonałe wiadomości, co się dzieje z ludźmi, którzy byli w AK, w organizacjach wojskowych, jaki jest stosunek władz do tych ludzi. To wszystko wiedzieliśmy, to były doskonałe wiadomości, jakie były na zachodzie na ten temat. A w tych obozach DP nie wszyscy o tym wiedzieli, dużo wiedziało.
    </section>
    <section>
        <time>14142</time>Były takie wypadki, których ja sam byłem świadkiem, jak Brytyjczycy później na skutek układu z rządem radzieckim zmuszali jeńców wojennych sowieckich do powrotu do Rosji. Oni nie chcieli, to ich pod bagnetami ładowali. Odbierali sobie życie niektórzy. Tego akurat ja – odebrania sobie życia – nie widziałem, ale słyszałem o takich wypadkach. W Lubece to miało miejsce, bo to Lubeka była bardzo na wschód wysunięta już. Więc to było wszystko do kupienia. Ja przyjeżdżałem do Hamburga. W Hamburgu był hotel Atlantic – jest do dnia dzisiejszego – i hotel ?. Hotel Atlantic był jak gdyby tutaj, a ? było na Alsterufer. To ten ? to był dla oficerów navy, morskich, a Atlantic Hotel był dla oficerów wszystkich innych – lądowych i lotniczych. To ja gadałem z kelnerami tam. Płaciłem za dobę, jak się tam zatrzymałem, jedną markę, tą okupacyjną markę.
    </section>
    <section>
        <time>14229</time>To była śmieszna cena, prawda. A przy tym był bar, gdzie były najlepsze koniaki – Hennessy, Martel, szampan ? – bo to wszystko Niemcy przecież nagromadzili. I te dwa hotele były nieruszone. Cały Hamburg był naprawdę poważnie uszkodzony, bardzo zbombardowany, a te dwa hotele stały dalej. I zacząłem się od tych rozmaitych kelnerów dowiadywać i po drodze też –<span style="font-style: italic;"> A, tu w tym miejscu taki facet ma mercedesa do sprzedania.</span> A tu ma do sprzedania jakąś inną markę. Ale najczęściej to były mercedesy, ople – opel kapitan, opel admirał i tak dalej, w tym czasie były takie modele. To ja powiadam – <span style="font-style: italic;">Dobrze. A ile on chce? – A on chce tyle i tyle, ale gdyby można było zamiast pieniędzy, żeby pan przywiózł kawy tam odpowiednią ilość.</span> Bo za kawę i za pończochy damskie można było w tym czasie w Niemczech mieć wszystko. Księżniczkę osiemnastoletnią też. To było niesamowite. Brakowało mężczyzn, to było nawet w pewnym sensie normalne.
    </section>
    <section>
        <time>14330</time>No ale mnie interesowały przede wszystkim samochody. Wobec tego zorganizowaliśmy tego rodzaju historię, że ja kupowałem w Belgii zieloną kawę. Kawa przychodziła z Konga, kosztowała jakąś śmieszną sumę – dolara. Ładowałem sto, dwieście kilo kawy do bagażnika samochodu. Dwieście kilo to przesada, ale jakieś sto kilo to mniej więcej się ładowało. Ale później, jak skombinowałem opla blitza, taką małą ciężaróweczkę, to ładowałem więcej. I wiozłem tą kawę na z góry umówionych miejscach, na przykład Hamburg, Bremen. Tam czekali już odbiorcy i mieli przygotowany samochód. Ja horcha sprowadziłem, ja sprowadziłem maybacha do Brukseli. Tyle pieniędzy, ile ja zarabiałem w tamtym czasie, to już nigdy więcej w życiu nie zarabiałem. Nigdy. Ja zarabiałem 25000 dolarów miesięcznie, był taki miesiąc. Na re Beuve w Brukseli w cywilnym ubraniu ja i paru takich, bo takich jak ja było paru nas, myśmy się wszyscy znali, chodziliśmy do nocnego lokalu.
    </section>
    <section>
        <time>14438</time>To kazaliśmy zamykać lokal i ten lokal był dla nas. Płacono tym obecnym tam konsumpcję, którą mieli do tej pory i zabraniało się im – dyrektorowi, żeby więcej im nie dawał – jak chcą zostać, to niech zostaną, jak chcą sobie iść, niech sobie idą. I cały show i tak dalej to było dla nas. To były straszne pieniądze. Ja nie miałem i ci moi koledzy nie mieliśmy poczucia wartości. Ja tych kolegów później spotkałem, żona ich poznała. Mietek ? Budnicki, świętej pamięci, Jurek Słowiński i tak dalej, paru innych takich, myśmy tu się spotkali w Warszawie, żeby robić dokładnie to samo co ja. No i tak to wyglądało w tej Belgii. I tam poznałem swoją pierwszą żonę, Monikę, z bardzo dobrej rodziny belgijskiej, która miała duże obiekcje, jeżeli chodzi o mnie. Zasięgała języka przez jakieś swoje stosunki, kto ja jestem. I wtedy ta misja wojskowa została zlikwidowana.
    </section>
    <section>
        <time>14568</time>Przed zlikwidowaniem się tej misji wojskowej ja byłem w tej dobrej sytuacji, że miałem tą harmonię pieniędzy, zarabiałem, bo ja naprawdę sprowadziłem dużo samochodów. Więc ja poznałem swoją żonę. Ślub odbył się w Brukseli. Ona miała dwie siostry. Te wszystkie trzy siostry razem wyszły za mąż za: oficera polskiego, sergeant major brytyjski i Belga. To też mam zdjęcia w gazetach, bo to był taki rzadki wypadek. No i co dalej ze sobą zrobić? Proponowano mi wyjazd do Anglii, ale ja wcale się nie spieszyłem do Anglii. Po co? Co tu zrobić? Miałem propozycję, mogłem wyjechać tak niezależnie od tego, że tak powiem w cudzysłowiu [cudzysłowie], służbowego wyjazdu do Anglii, to mogłem jechać jako kombatant do Kanady, do Afryki Południowej, do Australii i do Nowej Zelandii. To ja myślę sobie tak – Cholera jasna... Żeby jechać do jednego z tych krajów, to trzeba było podpisać kontrakt na dwa lata – w Kanadzie na takie jakieś stanowisko kierownicze przy wyrąbie lasów, w Afryce Południowej tam jeszcze coś.
    </section>
    <section>
        <time>14687</time>I wtedy rodzina mojej żony zaproponowała mnie – bo brat mojej żony był w Kongu Belgijskim i miał dobrą pozycję, bo miał plantację, która właśnie sprzedawała jakąś tam część swojej produkcji i ta część tej produkcji właśnie szła do Stanów Zjednoczonych. On był w Kiwu. To mnie zaproponowała, żebyśmy pojechali do tego. I nawet ja złożyłem papiery, bo trzeba było mieć tak zwane affidavit, to znaczy się on musiał przesłać papiery tutaj do Belgii, że taki affidavit mnie załatwił, znaczy że mnie znalazł tam pracę na miejscu. Ta praca miała polegać na tym, że ja miałem przejąć też jakąś fermę po jakimś małżeństwie, które już ze względu na wiek chciało wrócić z powrotem do Belgii. Ja miałem przejąć tą fermę na zasadzie pół na pół, to znaczy po liczeniu wszystkich kosztów i mojej pensji jakiejś zysk podzielony miał być na dwoje.
    </section>
    <section>
        <time>14768</time>I w ten sposób powoli ja miałem spłacać tą... Do tego nie doszło po prostu dlatego, że mieszkanie, które myśmy zajmowali, pani baronessa ? Guillaume wyjechała – to była Włoszka – do Włoch, żeby się spotkać z rodziną po wojnie, mogła jeszcze wyjechać. A myśmy się z tego mieszkania wyprowadzili. Listonosz przyszedł i wrzucił tą kopertę w drzwiach, i tam leżała. Do tego nie doszło. Więc ja się zacząłem rozglądać. Ja wtedy z żoną mieszkałem w takiej dzielnicy, która jest dzisiaj reprezentacyjną dzielnicą Brukseli, mianowicie ? Avenue Terrence się nazywa. Blisko była ambasada kolumbijska. Poszedłem do tej ambasady kolumbijskiej po prostu zapytać się, czy ja mogę jechać jako emigrant do Kolumbii. Oni powiedzieli – <span style="font-style: italic;">Proszę pana, my tu na razie imigracji nie mamy otwartej. Ale wiemy, że Wenezuela ma otwartą imigrację. – Ach, tak, Wenezuela? A gdzie jest konsulat Wenezueli? – Ano w Antwerpii.</span>
    </section>
    <section>
        <time>14845</time>No to ja – buch – do Antwerpii, poznałem tamtego konsula, doktor ?. Mówiąc tak między nami, spiłem go po polsku tak na sto dwa, tak dalece, że poza tym, że on mi przybił wizę, co było potrzebne, to dał mi pozwolenie na dwa pistolety, to znaczy na jeden rewolwer i na jeden pistolet. Na Smith and Wesson (to był rewolwer) i na Waltera, który ja przywiozłem sobie z Niemiec z hakenkreuzem, 9 milimetrów, piękna broń. No to już jedziemy do Wenezueli, nie ma bezpośredniego połączenia, więc takim liberty hip do Stanów Zjednoczonych i ze Stanów Zjednoczonych do Wenezueli. Chcę panu powiedzieć, że na tym liberty hip, który, jak mówiłem, wracał pusty, dosypany piaskiem na dole, jechało nas 12 pasażerów. Wszyscy wraz z załogą byli chorzy. Wyjechaliśmy z Rotterdamu. Jedyną osobą, która nie chorowała, to byłem ja. To był tak – posiłek rano, obiad, a na kolację trzeba było sobie samemu wziąć z lodówki.
    </section>
    <section>
        <time>14947</time>Nikt nic nie jadł naturalnie, to tam mi przybyło parę kilogramów. Ale wieźliśmy ze sobą pieska. Piesek, którego ja wymieniłem w Hamburgu jakiejś starszej pani za pół kilo kawy, pamiętam jak dziś, czy za ćwierć kilo kawy. Szkocki terierem taki, bardzo ładny. Więc jak dopłynęliśmy tym liberty hip do Silverstone w Teksasie... A, jeszcze musiałem się wystarać o wizę amerykańską i o pozwolenie na wprowadzenie psa. Za tego psa to ja zapłaciłem ćwierć wartości biletu statkiem. Ale piesek jechał w tamtą stronę oficjalnie, miał wszystkie papiery, z pozwoleniem ze Stanów Zjednoczonych na zakup pieska dla nas oboje. Mam ten tymczasowy paszport. Ale zanim jeszcze wyjechałem, zwróciłem się do Dublina z prośbą o paszport polski. I mam, dostałem. W 1946 roku dostałem tuż przed wyjazdem paszport polski z Dublina. Przyjechaliśmy do tego Silverstone. To wszystko było pięknie, ładnie, wysiedliśmy. I na statku poznaliśmy trzeciego oficera, który zaprosił nas do swoich rodziców do San Antonio w Teksasie.
    </section>
    <section>
        <time>15063</time>Ale jak wysiedliśmy w Silverstone, to piesek musiał zostać na kwarantannie w Stanach. Jak długo ma być kwarantanna? Ano, cztery tygodnie, miesiąc czasu. No to z tym pieskiem rozstanie się to była tragedia. No ale jesteśmy w San Antonio i ja dostaję wiadomość telefoniczną – ja słabo mówiłem po angielsku, mówiłem troszeczkę po angielsku, ale bardzo niewiele, żona odebrała ten telefon, że – <span style="font-style: italic;">Proszę przyjechać, zabrać psa, bo pies zdechnie. On nic nie chce jeść, pije tylko wodę. </span>Tragedia. Pojechałem z powrotem do Silverstone z San Antonio, wziąłem psa, przywiozłem. W tym San Antonio byliśmy ponad miesiąc czasu. Ja kupiłem tam ciężarówkę z demobilu. Jeszcze przed wyjazdem z Belgii ja mogłem drogą oficjalną przekazać 1000 dolarów przez bank do Stanów Zjednoczonych. Robiłem to z bankiem Lambert w Brukseli, to był prywatny bank, który miał kontakty z Commerce Bank w Nowym Jorku.
    </section>
    <section>
        <time>15164</time>Ponieważ ja już wiedziałem, że ja przyjadę do Silverstone, to oni powiadają – <span style="font-style: italic;">W Silverstone to my nie mamy żadnego korespondenta. Ale mamy korespondenta w New Orleans.</span> <span style="font-style: italic;">Tak że te pieniądze wyjdą z Brukseli do Nowego Jorku i z Nowego Jorku zostaną przekazane do New Orleans.</span> To mi odpowiadało dlaczego? Dlatego, że myśmy do Wenezueli, już miałem to zaplanowane, mieliśmy pojechać statkiem z New Orleans do La Guiry w Wenezueli. No więc w tym San Antonio to ja pierwszy raz jadłem grzechotnika. Wszyscy jedli. To jest rok 1947. Bo mój najstarszy syn Staszek urodził się w Brukseli jeszcze. Tak że Staszek jechał z nami. Moja żona Monika miała w włóczce, którą – pracowała na szydełkach – miała zapeklowane 2500 dolarów. I ten tysiąc, który tam poszedł tą drogą oficjalną. Naturalnie władze celne nie znalazły tych pieniędzy, tak że te pieniądze szczęśliwie dojechały do Stanów Zjednoczonych. Za San Antonio jakieś paręnaście mil była restauracja prowadzona przez Japończyków. I tam właśnie można było zjeść grzechotnika.
    </section>
    <section>
        <time>15284</time>To polegało na tym, że to był olbrzymi taki cembrowany dół wielkości tak jakby to mieszkanie (a to mieszkanie ma 120 metrów), głębokości na jakieś dwa metry i na spodzie cementowanym była zrobiona jak gdyby pustynia i to, co grzechotniki lubią – kamienie, jakieś kaktusy rosły. I tych grzechotników było pełno tam. Pan stawał na brzegu tego, balustradka była, żeby pan nie wpadł do środka. I chodził Japończyk w takich długich butach gumowych, grubych między tymi grzechotnikami z takim jak gdyby widelcem długim z dwoma końcami. I pan – <span style="font-style: italic;">O ten! Ten mi się podoba.</span> To on łapał z tyłu za główkę, wyciągał scyzoryk – to wszystko na pańskich oczach – obcinał mu dookoła głowy i ściągał skórę. I z tym ruszającym się grzechotnikiem wychodził z tego interesu i później panu podawano tego grzechotnika w kawałkach. Smakuje jak kurczak. Tam po pobycie w tym Galvestone kupiłem tą ciężarówkę z demobilu i pozbyłem się praktycznie pieniędzy. To znaczy się ta ciężarówka mnie kosztowała około 2000 dolarów.
    </section>
    <section>
        <time>15402</time>I chcę ją zabrać do Wenezueli, a zatem muszę przebyć trasę z San Antonio w Teksasie do New Orleans w Luizjanie. To muszę mieć prawo jazdy. Wobec tego wyrobiłem sobie prawo jazdy amerykańskie w San Antonio, prowizoryczne, na trzy miesiące tylko. Wsadziłem żonę, syna, ja i to, co tym statkiem żeśmy przywieźli. A przywieźliśmy tym statkiem sporo rzeczy, między innymi garnki aluminiowe, jakąś tam pościel, było parę skrzynek tego. I do New Orleans. Przyjechaliśmy do New Orleans. I ja do Commerce Bank, ponieważ już prawie żeśmy wyzbyli się pieniędzy. Po drodze trzeba było kupować benzynę, a to był chevrolet, który miał dyferencjał z przodu i z tyłu. Miał napęd na przednie koła i na tylne koła. Na przednie koła napęd zależał tylko od kierowcy, było specjalne urządzenie, się go włączało. A tak normalnie to szedł napęd na tylne koła. Przyjechaliśmy tam, zameldowaliśmy się w takim hotelu w tej dzielnicy francuskiej.
    </section>
    <section>
        <time>15498</time>I ja do banku Commerce po 1000 dolarów. Przyszedłem tam i ze swoim kiepskim angielskim nie bardzo się mogłem porozumieć. Wreszcie uprzejmi Amerykanie z tego Banku Commerce w New Orleans wyszukali jakąś starszą panią, która rzekomo znała język francuski. Ale ona znała język francuski z XVII wieku mniej więcej, bo gdzieś ona pochodziła tam znad Missisipi, bo to kiedyś była kolonia francuska. Ale jakoś mogliśmy się porozumieć, z trudem wielkim, ale porozumieliśmy się. Te pieniądze jeszcze nie przyszły. Nie, przepraszam – ja pojechałem sam do New Orleans, to jeszcze wycieczka samochodem nie miała miejsca, był kupiony, ale był w San Antonio. Ja pojechałem tam po pieniądze, poleciałem samolotem do New Orleans. Zameldowałem się w jakimś hotelu w tej dzielnicy francuskiej, poszedłem sam.
    </section>
    <section>
        <time>15578</time>Nie ma tych pieniędzy. Ja powiadam – <span style="font-style: italic;">Dobrze, ale co można zrobić? – Ano, my możemy wysłać faks do Banku Commerce w Nowym Jorku, żeby te pieniądze przysłali.</span> Wysłali faks i dostali odpowiedź, że te pieniądze z Brukseli jeszcze tam nie doszły. Jaka jest sytuacja? Ja tu już pieniędzy nie mam, a tych pieniędzy to tak szybko nie będzie. Więc ja – <span style="font-style: italic;">Wyślijcie faks do Banku Lambert, żeby wysłali natychmiast te pieniądze, dlatego że ja już jestem w Stanach Zjednoczonych, ja te pieniądze potrzebuję.</span> No i oni obiecali. Ale trzeba za ten faks zapłacić, a ja nie mam, bo ja mam w kieszeni dwa dolary, to wszystko, nawet mniej. – <span style="font-style: italic;">To wy sobie odliczycie</span> – powiadam –<span style="font-style: italic;"> jak te pieniądze przyjdą. – A, to ja muszę dostać pozwolenie od dyrekcji, żeby w ten sposób tę sprawę załatwić. </span>Ja tam czekałem chyba ze dwie godziny, dyrekcja dała pozwolenie. I oni powiadają, że oni te pieniądze przekażą już bezpośrednio, żebym ja się nie fatygował, tylko żeby bezpośrednio do banku, bo oni mają kontakt z Bankiem Commerce w San Antonio, jak te pieniądze przyjmą tam do San Antonio.
    </section>
    <section>
        <time>15664</time>I teraz wracaj synku, jak nie masz pieniędzy tysiąc kilometrów. 1100 kilometrów z New Orleans do San Antonio. Jak? Autostopem! ...tyle pieniędzy na drogę. Ja pamiętam, że miałem, jak dziś, chyba półtora dolara w kieszeni ze sobą, bo zapłaciłem za przejazd. Myśmy za dużo pieniędzy gotówką nie mieli i liczyliśmy na te pieniądze, które miały wyjść i wyszły zresztą spóźnione z Belgii. Te pięć dni ja zostałem i trzeba było wrócić do San Antonio. Odległość 1200 kilometrów mniej więcej. I co zrobić? Za półtora dolara jak? Wobec tego, ponieważ byłem głodny, to chyba za 25 centów czy za pół dolara kupiłem taką zupę Campbell, którą sprzedawano w kioskach na gorąco. Zjadłem tę zupę, pokręciłem się po francuskiej części Nowego Orleanu, bo jest ciekawa turystycznie i postanowiłem wrócić autostopem. Po to, żeby wrócić autostopem, to trzeba było stanąć na miejscu z trasy wylotowej w kierunku San Antonio, czyli na zachód od Nowego Orleanu.
    </section>
    <section>
        <time>15755</time>I tak też zrobiłem. Wsiadłem w tramwaj, przejechałem przez most Missisipi. A ja już na drugą stronę, komary mnie prawie że zjadły, stanąłem tam i już nie będę wkraczał w detale, ale po różnych przygodach dojechałem dzięki uprzejmości kierowców amerykańskich, którzy tą trasą jechali (nie wszyscy jechali do San Antonio bezpośrednio, tylko to naturalnie przez jakieś etapy), dojechałem do San Antonio z powrotem. Zjawiłem się tam, przypominam sobie, z jakimś młodym Amerykaninem, który wjechał na targowisko w San Antonio, gdzie ludzie zaopatrywali się, ci, którzy sprzedawali jakieś artykuły żywnościowe związane z produktami rolnymi. I on tam miał coś do załatwienia. I zaprosił mnie – zdał sobie sprawę, że ja nie mam pieniędzy – na śniadanie do meksykańskiej restauracji. Ja tam pierwszy raz miałem okazję zjeść tortillę, to znaczy jajecznicę po meksykańsku, ale nieprawdopodobnie ostrą w smaku – pieprzną i palącą.
    </section>
    <section>
        <time>15843</time>Zjawiłem się w domu, wytłumaczyłem żonie i tym państwu, u których mieszkaliśmy, to wszystko, co miało miejsce. Poczekaliśmy jeszcze parę dni. I rzeczywiście, te pieniądze zjawiły się według instrukcji, które ja w Nowym Orleanie zostawiłem, zjawiły się w Banku Commerce w San Antonio. To było 2000 dolarów. Na ówczesne czasy to było dużo pieniędzy, to jest rok Pański 1947. Wobec tego poszedłem do banku, żeby te pieniądze... Nie, pobrałem to w Banku Commerce te 2000 dolarów i postanowiłem według rady państwa, u których mieszkałem, zdeponować je w innym banku, według nich lepszym, jeżeli chodzi o oprocentowanie dzienne czy coś w tym sensie. No i przyszedłem. To była godzina mniej więcej dwunasta. To jest taki ciekawy wypadeczek. Podchodzę do okienka i powiadam swoją kiepską angielszczyzną wówczas, że ja chcę zdeponować tutaj 2000 dolarów. On powiada – <span style="font-style: italic;">Proszę bardzo. </span>No więc daję mu te pieniądze.
    </section>
    <section>
        <time>15932</time>A on patrzy na zegarek, wybija godzina dwunasta, zamknął okienko i tyle. I ja jestem w takiej sytuacji, że ja jestem na zewnątrz w poczekalni bardzo eleganckiego banku, zdeponowałem, dałem 2000 dolarów gotówką urzędnikowi bankowemu, który zamknął mi przed nosem i powiada – <span style="font-style: italic;">Do widzenia, ciao. </span>Co ja przez te dwie godziny do godziny drugiej po południu przeżyłem, jak otworzyli bank znowu, bo to była przerwa obiadowa, to trudne jest do opisania. Fakt faktem, że o godzinie drugiej... bo ja jeszcze mu powiedziałem, że ja chcę otworzyć sobie konto czy tam zdeponować w jakiś sposób. Zanim otworzyli to okienko, patrzę, że jest ten są urzędnik i powiadam – <span style="font-style: italic;">Wie pan co? Ja zmieniłem zdanie, ja chcę jednak te pieniądze. – A proszę bardzo </span>– i dał mi te 2000. Czas mijał. Proponowano mi tam rozmaite zajęcia. Ci państwo byli bardzo uprzejmi w stosunku do nas i starali się, żebyśmy zostali w Stanach Zjednoczonych.
    </section>
    <section>
        <time>16010</time>Ale ja postanowiłem, że nie, że my wyjeżdżamy do Wenezueli. Tym bardziej, że obiecanki to jest jedna rzecz, a jednak prawo amerykańskie jest bardzo strict, jeżeli chodzi o emigrację. I to na pewno by tak łatwo nie poszło. Wobec tego postanowiłem kupić ciężarówkę w San Antonio. Bo na terenie całych Stanów Zjednoczonych, przypuszczam, w większych ośrodkach miejskich były sprzedawane części wyposażenia wojskowego, to co się u nas by nazywało z demobilu. I dostałem adres, pod który należało się zgłosić. Zgłosiłem się tam, ale oni ciężarówek nie mieli już, bo wszystko zostało sprzedane. Natomiast podali mi adres paru osób, które te ciężarówki nabyły. – <span style="font-style: italic;">Ale niech się pan skomunikuje, może oni nabyli po to, żeby sprzedać, żeby zarobić.</span> No więc ja już poprosiłem wobec tego tych państwa, u których mieszkaliśmy, oni zadzwonili i jeden z tych adresów rzeczywiście –<span style="font-style: italic;"> Ja mam taką ciężarówkę. Nawet ją troszeczkę przerobiłem.</span>
    </section>
    <section>
        <time>16093</time>Bo co to były za ciężarówki? To były ciężarówki, które przewoziły amunicję najczęściej albo jakieś inne zaopatrzenie do żołnierzy na front, więc one miały napęd i z przodu, i z tyłu. I to wszystko było najczęściej General Motor, pod nazwą Chevroleta czy General Motor te ciężarówki były. One miały taki bardzo charakterystyczny wygląd, wojskowy i tak dalej. Ja się zgłosiłem. Proszę sobie wyobrazić, że ten adres, pod którym ja miałem się zgłosić, to był w dzielnicy murzyńskiej w San Antonio. W tym czasie był jeszcze podział bardzo zaakcentowany i przestrzegany – kolorowi i biali, a jeszcze w tych stanach południowych tak zwani Meksykańczycy [Meksykanie] – tak dalece, że jak pan wsiadał do autobusu, to były miejsca dla białych i miejsca dla czarnych. W Huston, w którym ja się zatrzymałem po drodze, poszedłem sobie buty oczyścić na stronę, która była – strona ulicy – dla czarnych.
    </section>
    <section>
        <time>16176</time>Ale ja o tym nie wiedziałem. Usiadłem tam w takim fotelu, jak oni mają, to ten Murzyn, który czyścił, spojrzał na mnie. Za chwilę się zjawił policjant i powiedział, żebym szedł na drugą stronę, na stronę białych. Tak że mój przyjazd, białego człowieka, do dzielnicy murzyńskiej, to już wywołał sensację. No ale ja znalazłem tego gościa, bo byłem umówiony telefonicznie. Kupiłem tę ciężarówkę, nie pamiętam dokładnie, ile zapłaciłem, ale chyba coś około 1500, nawet więcej troszeczkę chyba, dolarów gotówką. Wziąłem tę ciężarówkę. No dobrze, ale co dalej? Mieliśmy jechać do Nowego Orleanu z powrotem, żeby wsiąść na statek i pojechać do Wenezueli. Te 1200 kilometrów trzeba przejechać. Po to, żeby przejechać 1200 kilometrów, trzeba mieć prawo jazdy albo jakiś dokument, który upoważnia mnie do przeprowadzenia tego. Wobec tego zgłosiłem się do odpowiedniego urzędu, żeby zdać na prawo jazdy, bez znajomości dostatecznej języka angielskiego. No ale w tych czasach wiele rzeczy uchodziło.
    </section>
    <section>
        <time>16259</time>Zjawiłem się ze swoją ciężarówką, trafiłem na jakiegoś takiego egzaminatora, policjanta drogowego, uprzejmego, który się bardzo pozytywnie ustosunkował do mnie. Ja dobrze poprowadziłem tę ciężarówkę. Kazał mi się zaparkować między dwoma słupkami, więc ja tyłem wjechałem, a jakże. Dostałem takie prowizoryczne na trzy miesiące pozwolenie prowadzenia pojazdu tego na terenie Stanów. Wsadziłem żonę, to wszystko, cośmy przywieźli ze sobą z Europy, na ciężarówkę i te 1200 kilometrów z San Antonio do Nowego Orleanu przejechaliśmy przez dwa dni czy przez trzy dni, już tego dokładnie nie pamiętam. Wiem tylko, że w Teksasie raz po drodze brałem benzynę i to była jakaś miejscowość, gdzie wszyscy mówili po niemiecku. To znaczy się oni mówili wszyscy po angielsku, rzecz jasna, ale jak ja usłyszałem, że oni między sobą, młodzi, mówią po niemiecku, to ja już niemiecki dobrze znałem.
    </section>
    <section>
        <time>16333</time>Przyjechaliśmy do Nowego Orleanu i znowu ja już miałem to rozeznanie, gdzie się zatrzymać. A więc w tej dzielnicy francuskiej, bo tam były tańsze hotele niż w innej dzielnicy. Trochę pieniędzy mieliśmy ze sobą, ale ten hotel kosztował. I trzeba było załatwić cały szereg formalności. Tak że ta reszta pieniędzy, która nam została z kupna ciężarówki, praktycznie tam się rozeszła. Ale problem był w tym, że mieliśmy pieska ze sobą. Statek, który odpływał z Nowego Orleanu do La Guiry w Wenezueli, na który wsiedliśmy, to był ? Lights Brothers Company. To był taki armator, który miał własne statki czy nie miał, tego nie wiem, ale on wynajmował cały szereg rozmaitych statków. I w tym konkretnym wypadku kapitanem statku był Norweg. Ale o tym myśmy nie wiedzieli. Jak ja powiedziałem, że ja mam jeszcze pieska ze sobą do wzięcia –<span style="font-style: italic;"> A nie. Pies to musi zapłacić. – Ile? – Pół biletu</span>. Na to już nie mieliśmy pieniędzy. Wobec tego zaryzykowaliśmy. Karton – to był mały piesek, foksterier – piesek do kartonu, z boku jakieś dziureczki i jako bagaż ręczny do kajuty.
    </section>
    <section>
        <time>16447</time>No i tak wszyscy szczęśliwie wypłynęliśmy z tego Nowego Orleanu. Wreszcie płyniemy do Wenezueli. Ale piesek ma swoje potrzeby. Wobec tego żeśmy tak jakoś to windowali, że ja wychodziłem z tym pieskiem wieczorem – to był statek nie pasażerski, tylko to był po prostu frachtowiec, który brał znowu z kolei dziesięciu czy tam dwunastu pasażerów na tych parę kajut. I któregoś dnia przyłapuje mnie z tym pieskiem kapitan, ten Norweg. No i powiada – <span style="font-style: italic;">I co ja mam z tobą zrobić teraz i z tym pieskiem? </span>Znał język niemiecki, więc dogadałem się z kapitanem, on mi opowiedział cały swój życiorys, że już więcej niż 50 lat jest na statku, et cetera. Pozwolił tego pieska przewieźć. I w ten sposób dojechaliśmy do La Guiry. Dojechaliśmy dokładnie... wiem, że wysiedliśmy ze statku 15 maja 1947 roku. Ale ja wyszedłem na ląd, ponieważ ten, w tym czasie już zaczął się ten boom. Nie było jeszcze własnego przemysłu w Wenezueli, a więc do Wenezueli się importowało i cement, i cukier, i kartofle, praktycznie wszystko było importowane.
    </section>
    <section>
        <time>16546</time>A zatem był bardzo duży napływ statków przywożących te rzeczy. A port nie był do tego tak jeszcze rozbudowany, przygotowany, żeby mógł to szybko, te statki opróżniać. I statki stały na redzie i to dosyć długo. I nasz statek też stanął na redzie. I pamiętam, że ja poprosiłem, że chcę na ląd. Żona z dzieckiem została na statku. Przypłynąłem, zobaczyłem tą La Guirę. Przede wszystkim z daleka – <span style="font-style: italic;">Jezus, Maria! Gdzie myśmy przyjechali! Boże Święty, co za kraj! Zarobię pierwsze pieniądze, jeżeli mi się uda zarobić i uciekamy stąd z powrotem do Europy albo gdziekolwiek indziej.</span> Bo widzi pan, wysiąść ze statku na redzie, to jest zupełnie co innego niż wysiąść ze statku, który jest przy kei. Bo tam jest morze, rusza się, więc podpłynęła łódka z La Guiry z przedstawicielami tego armatora. Dowiozła im tam cały szereg rzeczy i przy okazji wzięła mnie i tam jeszcze parę innych osób na ląd, z tym że później nas z powrotem odwiozła na statek.
    </section>
    <section>
        <time>16633</time>I to było dosyć, nie powiedziałbym, że niebezpieczne, ale trzeba było się pogimnastykować, żeby na tą łódeczkę przy tej wzburzonej fali akurat trafić. I tak ten statek tam stał dosyć długo. I piętnastego żeśmy się zdecydowali jednak na to, żeby i żona z dzieckiem też taką łódeczką żebyśmy mogli dopłynąć do brzegu. No ale kapitan się na to nie zgadzał i rzeczywiście następnego dnia, zdaje się, że wszystko zostało rozładowane z ciężarówką włącznie. Ja ma tutaj taki ten paszport prowizoryczny, który mnie wydano w Belgii po to, żebym mógł wyjechać. To jest ciekawy dokument. Ja nie wiem, czy ja wspominałem, że jak ja się starałem o tą wizę ? wenezulańską [wenezuelską] w Belgii, to znaczy się ściśle w Antwerpii był konsulat, że ja dostałem pozwolenie na wzięcie ze sobą jednego rewolweru i jednego pistoletu. Więc tam żeśmy się wyładowali i trzeba było zapłacić jakąś opłatę za wizę, za przybicie tych paru rozmaitych na paszporcie pieczątek. Ale ja nie miałem pieniędzy.
    </section>
    <section>
        <time>16744</time>Wobec tego musiałem podpisać cyrograf, że jak zarobię, to zwrócę rządowi te pieniądze. Rząd wenezulański w tym czasie, który był zainteresowany imigracją, dawał imigrantom, którzy się zjawili, dwa tygodnie pobytu w pensjonatach prywatnych, gdzie ten pobyt był płacony przez rząd z pełnym utrzymaniem, po to, żeby przez te dwa tygodnie ten imigrant mógł sobie ewentualnie znaleźć pracę, ale przede wszystkim, żeby swoje załatwił papierki. Tu muszę zwrócić uwagę na to, że imigranci, którzy przyjeżdżali do Wenezueli, w większości to byli Hiszpanie i oni nie mieli bariery językowej. Znaczy dla nich załatwianie spraw, formalności i ewentualnie znalezienie pracy było bez porównania łatwiejsze niż komuś, kto tego języka nie miał za sobą. Tym bardziej, że ja, jak powiadam, przyjechałem z ciężarówką i chciałem tą ciężarówką zarabiać pieniądze, a zatem potrzebowałem prawa jazdy. Więc proszę sobie wyobrazić, jak prymitywne to było, że mimo tego paszportu, który miałem, urzędnik, który wypełniał – bo trzeba było pójść do biura imigracyjnego przy Ministerstwie Spraw Zagranicznych, ale to było osobne biuro – wypełniał po to, żeby dostać dowód osobisty, pomylił się w mojej dacie urodzenia.
    </section>
    <section>
        <time>16878</time>I ja w papierach wenezulańskich występuję jako Stanisław Sowiński Zanowski urodzony 24 grudnia 1920 roku. Jak ja sobie z tego zdałem sprawę, a zdałem sobie od razu, bo miałem w ręku, przecież ja się mogłem z nimi dogadać, że mnie zrobili o rok młodszym, to mi na tym nie zależy. Ale później okazało się, że po to, żeby to wyprostować, to miało mnie kosztować straszne pieniądze. A doświadczenie miałem, bo w metryce moich dzieci popełnili błędy i ja to musiałem wyprostować. Olbrzymie pieniądze to kosztowało i kupę czasu, i zachodu. Dostałem ten dowód osobisty taki dla obcokrajowców. Skierowano nas do tego pensjonatu w starym centrum Caracasu. Tam nie ma nazw ulic, tam jest ten system, który w Hiszpanii już dawno został zniesiony, tam jeszcze do dnia dzisiejszego istnieje. Tam w centrum to jest adres podawany od rogu tej ulicy do następnego rogu. Więc na przykład jeden róg się nazywa Velasquez, a następny róg się nazywa Santa Rosalia. Akurat mówię o tym adresie, który myśmy dostali. Dostaliśmy tam, dwa tygodnie był przydział.
    </section>
    <section>
        <time>16991</time>To były takie typowe kolonialne domki typu hiszpańskiego. Ulice były bardzo wąskie, żeby jak najmniej tego słońca bezpośrednio trafiało; jak jest wąska ulica to ten cień szybciej działa. Duże patio, z przodu reprezentacyjna część tego domu, patio i później tylko pokoiki, jeden obok drugiego. A na końcu kuchnia. I taki jeden pokoik dostaliśmy my – ja z żoną. Znaliśmy francuski bardzo dobrze, a francuski jednak ma coś wspólnego z hiszpańskim. Tak że ja się bardzo szybko nauczyłem na tyle, że się mogłem porozumieć. Moja żona może cokolwiek później, ale też. W tymże hotelu dostała przydział też grupa Francuzów i między innymi taki pan, który cokolwiek był ode mnie starszy, on chyba był z 1917 roku, nazywał się Henri Girard. Ale ja potrzebowałem sobie wyrobić prawo jazdy i zacząć pracować na tej ciężarówce bez dostatecznej znajomości języka hiszpańskiego, co nie było łatwe, ale jednak człowiek młody, to ma obowiązki ze sobą.
    </section>
    <section>
        <time>17116</time>Wobec tego dowiedziałem się, dokąd ja mam pójść po to, żeby to prawo jazdy zdać. No i wskazano mi adres, zresztą bardzo skomplikowany. Poszedłem tam, to oni powiadają – <span style="font-style: italic;">Słuchaj, to musisz przede wszystkim egzamin praktyczny. </span>Ja mówię, że ja mam ciężarówkę. – <span style="font-style: italic;">No to przyjedź tą ciężarówką.</span> Caracas to jest miasto położone wśród dolin i wzgórz. To jest bardzo malowniczo położone, ale to jest miasto, które nie jest płaskie tak jak Warszawa, tylko to są góry i tak dalej. <span style="font-weight: bold;">To ciekawe położenie. </span>Niesamowite. Ja może następnym razem albo przy jakiejś okazji panu więcej zdjęć mogę pokazać, bo to jest nieprawdopodobne. Pokażę panu plan miasta, to widać, że to są doliny wśród wzgórz, ale te wzgórza są zabudowywane. Tak dalece, że jak przyjechała siostra mojej żony, żeby nas odwiedzić w Caracasie, to powiada – <span style="font-style: italic;">To miasto na półkach, te domy stoją na półkach.</span> Na zboczach gór olbrzymie kamienice, ikspiętrowe.
    </section>
    <section>
        <time>17202</time>To nasze mieszkanie jest dokładnie na wysokości 1000 metrów. Tak że my widzimy tylko ten kawałek tych gór. Wierzchołki tych są prawie 3000 metrów nad poziomem morza. Dobrze, ale wróćmy do tego naszego prawa jazdy. No więc poszedłem tam, dowiedziałem się, że mam przyjechać tą ciężarówką. W tym czasie jakoś te wąskie uliczki, a to obok Panteónu Nacional, czyli miejsca takiego jakby Grób Nieznanego Żołnierza. To jest kościół, gdzie są pochowani bohaterowie, którzy walczyli o niepodległość Wenezueli od roku 1811 do uzyskania całkowitej niepodległości w 1821 roku. Przyjechałem tą ciężarówką, zaparkowałem się. Wysiadł ze mną taki, ja do niego powiadam –<span style="font-style: italic;"> I don't speak Spanish. </span>I pytam się go, czy on mówi po angielsku. Od razu nabrał szacunku, bo tak – widział przed sobą białego człowieka mówiącego po angielsku. On nie wiedział, że ja źle mówię po angielsku; (śmiech) język, którego nie rozumiał. No więc wsiadł ze mną, kazał mi się kawałek przejechać, ja się przejechałem i ja dostałem w parę dni później prawo jazdy, w czerwcu 1947 roku.
    </section>
    <section>
        <time>17315</time>Mam do dnia dzisiejszego to prawo jazdy ze zdjęciem z tamtych czasów. Naturalnie te dwa tygodnie upływały. Można było jeszcze poprosić bodajże o tydzień przedłużenia tego i myśmy z tego skorzystali. Ja nie wybierałem się jeszcze tak od razu do La Guiry, bo nie bardzo wiedziałem, co ja w tej La Guirze mogę robić, gdzie ja mam się tam skierować, do kogo, żeby jakiś ładunek do przewiezienia dostać. Szukałem jakichś kontaktów. I wtedy przypomniałem sobie – ja chyba wspominałem o tym spotkaniu w Paryżu z takim Wenezuelczykiem – przypomniałem sobie jego, ale jakoś w pierwszej chwili z tego nie skorzystałem. W parę dni później jednak do niego zadzwoniliśmy. I okazało się, że jego nie ma, tylko że jest jego ojciec. Bo jak ja zatelefonowałem do niego i zwróciłem się do sekretarki, pierwsze pytanie moje było – <span style="font-style: italic;">Si vous parlez français? Pani mówi po francusku? </span>Ona odpowiada – <span style="font-style: italic;">Tak.</span> Przyjemne zaskoczenie.
    </section>
    <section>
        <time>17408</time>Ja powiadam – <span style="font-style: italic;">Ja się nazywam tak i tak. I chciałem rozmawiać z panem Guillermo Machado Mendosa.</span> Na co ona odpowiada, że tego pana nie ma, ale jest jego ojciec. Młody Machado Mendosa wyjechał gdzieś zagranicę. No więc ja poprosiłem o rozmowę z ojcem, przedstawiłem się, powiedziałem, że jesteśmy tutaj właśnie w Wenezueli i że nie bardzo wiemy, co mamy ze sobą zrobić, a mamy termin, który się kończy. Na to on odpowiada – <span style="font-style: italic;">Dobrze. Słuchaj, akurat dobry zbieg okoliczności. Dowiedziałem się</span> – ponieważ jego syn to inżynier, który miał duże powiązania z firmami, towarzystwami naftowymi – <span style="font-style: italic;">że jeden z inżynierów, Amerykanin, który pracuje dla Texaco </span>– to jest taka bardzo poważna firma, była przynajmniej, nie wiem, czy nadal jest – <span style="font-style: italic;">mieszka, zajmuje willę, został sam. Żona go zostawiła z małym dzieckiem i szuka kogoś, jakiejś kobiety, która mogłaby tym dzieckiem się zająć. Bo on jest ciągle poza domem w rozjazdach między rozmaitymi placami, gdzie się wydobywa ropę. Tak że zgłoście się tam do tego pana. </span>I myśmy się zgłosili.
    </section>
    <section>
        <time>17516</time>Żona znała język angielski na tyle dobrze, że mogła się swobodnie porozumieć. Zobaczył nas, małżeństwo z dzieckiem małym. I zgodziliśmy się. On powiada – <span style="font-style: italic;">Dobrze. Willa w stosunkowo nowej dzielnicy Caracasu. Ja za nią płacę tyle i tyle. Ja daję wam połowę tej willi do dyspozycji</span> – to była willa piętrowa, duża, miała dużo pomieszczeń – <span style="font-style: italic;">Połowę willi możecie sobie zająć i używać za opiekę nad moim dzieckiem</span> – nad tą dziewczynką – <span style="font-style: italic;">To będzie moja zapłata za tą opiekę. Przyjmujecie te warunki?</span> Naturalnie przyjęliśmy. Przenieśliśmy się tam, a ja już pojechałem do La Guiry. Ale całe nieszczęście, które nastąpiło, które nas spotkało, że mój najstarszy syn Staszek, to jedyne dziecko, które wtedy mieliśmy, dostał to, co się nazywa po hiszpańsku gastroenteritis, to jest jakaś szalenie złośliwa wirusowa biegunka dziecięca. Ona jest charakterystyczną chorobą dla tropików.
    </section>
    <section>
        <time>17620</time>Myśmy o tym nie wiedzieli i żona zaczęła leczyć tego chłopca, nasze dziecko, tak jak to domowym sposobem – woda z ryżu, jakieś takie potrawki. Ale ten chłopak odwadniał się. Po dwóch czy trzech dniach dzwonię drugi raz do tego Diego Machado i powiadam – <span style="font-style: italic;">Panie, mam tego rodzaju sytuację, nie mam do kogo się zwrócić.</span> On powiada – <span style="font-style: italic;">Tak? Taka historia? Nic, ja panu przyślę lekarza.</span> Muszę powiedzieć tak na marginesie, że to są ludzie, którzy mieszkali w tak zwanym Country Clubie w Caracasie, to znaczy dzielnicy dla ludzi najbogatszych, ludzi, którzy zatrudniali, tak jak ten – bliżej żeśmy się zaprzyjaźnili, ja bywałem u nich w domu – oni mieli chyba z dziesięć albo dwanaście osób służby. Olbrzymi dom, olbrzymi plac wspaniały, pałac nie dom. – <span style="font-style: italic;">Ja wam przyślę lekarza. </span>I przysłał takiego pana, który się nazywał Alejandro Rodriguez Delfino, lekarz pediatra.
    </section>
    <section>
        <time>17709</time>Jak zobaczył tego mojego syna Staszka, to powiada – <span style="font-style: italic;">Słuchajcie. </span>Rozmawiał przede wszystkim z żoną, bo nasz hiszpański nie był jeszcze na tym poziomie, żeby można było o tego rodzaju historiach rozmawiać, no więc po angielsku. Powiada – J<span style="font-style: italic;">a nie wiem, czy ja będę mógł to dziecko uratować. Już w tym stanie, w jakim on się znajduje w tej chwili, tak odwodniony... trzeba było od razu. – Myśmy nie wiedzieli. – Ale zrobimy, co możemy.</span> Proszę – tutaj od razu wypisał receptę – <span style="font-style: italic;">zastrzyki co osiem godzin przez całą dobę, kupić i dawać.</span> No to ja powiadam – <span style="font-style: italic;">Panie doktorze, bardzo przepraszam, ale ja tego nie zrobię. – Dlaczego?! – Bo ja nie mam pieniędzy na to, żeby to kupić. A ja nie pójdę teraz na ulicę, wyciągnę rękę, bo tutaj mi nikt nie da.</span> <span style="font-style: italic;">Tutaj po ulicy nikt nie chodzi. </span>W Caracasie, w takich urbanizacjach, w takich dzielnicach mieszkalnych to nikt po ulicy nie chodzi, wszystko od razu wsiada w samochód i jedzie.
    </section>
    <section>
        <time>17782</time>No dobra. Wziął tą swoją receptę, pojechał samochodem. A za chwilę wrócił ze wszystkimi lekarstwami, zastrzykami i tak dalej. Przez prawie tydzień czasu co osiem godzin zjawiał się pan doktór Alejandro Rodriguez Delfino, multimilioner, w domu jakiegoś imigranta, który dopiero co się zjawił w Wenezueli – dawał zastrzyki i opiekował się tym dzieckiem. I Staszek przeżył. Tak że to jest jak gdyby obraz tego, jacy ci Wenezuelczycy w tym czasie byli. I to nie tylko dlatego, że on akurat może się nami zainteresował, bo mu polecił – on zresztą później był lekarzem naszych dzieci do pewnego wieku, kiedy on zachorował bardzo poważnie i musiał przestać wykonywania swojego zawodu. Ja pamiętam, że za pierwsze zarobione pieniądze w parę miesięcy później, rzecz jasna, tośmy kupili z żoną olbrzymi taki bukiet kwiatów, pojechaliśmy do kliniki, gdzie on miał swój gabinet.
    </section>
    <section>
        <time>17879</time>To nas tak opieprzył, że jak możemy wydawać pieniądze na tego rodzaju rzeczy, że on jest szczęśliwy, że nam mógł pomóc. Mało tego, ja pamiętam, że któregoś dnia... Ja już zacząłem jeździć jako szofer ciężarówki, ponieważ te opony, które tam były na tej ciężarówce, jak ją kupiłem, jak ją przywiozłem, no to były opony, które były stare; jak nałożyłem więcej towaru, to zaczęły pękać. Ja któregoś dnia znalazłem się w takiej sytuacji, że musiałem prosić znajomych, bo ja już wszedłem w to gremium, w to towarzystwo tych szoferów, którzy mieszkali w La Guirze albo przyjeżdżali do La Guiry, mieli swoich agentów celnych, biura agentów celnych, którzy im mówili –<span style="font-style: italic;"> Dobrze, ja tutaj mam towar takiego i takiego klienta, pojedziecie do portu, załadujecie, odwieziecie do Caracasu pod takim i takim adresem. I za to dostaniecie, za ten przewóz, ten kurs tyle i tyle.</span> Tam były wyznaczone stawki.
    </section>
    <section>
        <time>17964</time>Więc ja już też wszedłem w to, już mnie ci akceptowali, bo to biały, oni wszystko na ogół byli kolorowi. Tak że ja już troszeczkę zarabiałem tych pieniędzy. Któregoś dnia mi wystrzeliły te opony, ja musiałem poprosić kogoś po prostu, żeby przeładował z mojej ciężarówki. I dzwonię do tego. To jest poważny wydatek, ja musiałem kupić dwie opony koniecznie, ale dwóch opon do ciężarówek nie można kupować, bo to były podwójne z tyłu bliźniaki z jednej i drugiej strony, a z przodu tylko pojedyncze koła. Dzwonię do Guillermo, do tego doktora Machado, on powiada – <span style="font-style: italic;">Słuchaj, pojedź pod taki i taki adres do takiej a takiej firmy. Powiedz, że przychodzisz z mojego polecenia, żeby ci dali opony. </span>Tak zrobiłem. Ja wziąłem sześć opon, nie zapłaciłem ani grosza, podpisałem tylko, że wziąłem. A on powiedział, ten właściciel – <span style="font-style: italic;">Jak będziesz miał pieniądze, to zapłacisz.</span> I tak było, takie to były stosunki w tym czasie. To trwało pewien czas i dosyć długo.
    </section>
    <section>
        <time>18068</time>Ja zarabiałem na tyle, że mogłem ten dom utrzymać, na wszystko wystarczało, na papu, na takie czy inne potrzeby, mieszkanie mieliśmy za darmo. Ale widziałem, że właściwie to jest dosyć trudne. Jak powiadam, całe potrzeby spożywcze czy budownicze, pręty stalowe, cement, to wszystko przychodziło z zagranicy. Jajka przychodziły z zagranicy, pomidory przychodziły z zagranicy, cebula – wszystko! To wszystko trzeba było wozić, tej pracy było dużo, ale ta praca nie była specjalnie dobrze płatna. Któregoś dnia rozmawiałem z tym panem doktorem Machado – on się bardzo zainteresował nami i od czasu do czasu dzwonił albo myśmy do niego dzwonili, on się pytał, jak zdrowie dziecka, jak to, tamto i owo – ja się poskarżyłem, że to tak do niczego. On powiada – Słuchaj, ja ci dam teraz dobrą robotę, mam akurat znajomego – bo to są zupełnie na innej płaszczyźnie stosunki niż te moje – trzeba przewieźć z Caracasu do Maracaibo... Maracaibo to jest drugie co do wielkości miasto Wenezueli położone blisko granicy kolumbijskiej nad takim olbrzymim jeziorem, czyli zatoką, która się nazywa Jezioro albo Zatoka Maracaibo.
    </section>
    <section>
        <time>18185</time>I tam zaczął się właśnie ten przemysł naftowy, w tym stanie. Bo to w tym czasie Wenezuela to były Stany Zjednoczone Wenezueli, się nazywało. To był stan Zulia. Po to, żeby ten szyb naftowy zaczął działać, to trzeba go najpierw przeborować, a przedtem trzeba stwierdzić, czy tam jest dostateczna ilość, czy to się opłaca. Więc są różne firmy w tym czasie, które to robiły takie wstępne badania i później przewiertywanie [wiercenie] tego. I jedna z nich to była tak zwana Richmond Exploration Company, która w tym czasie działała w Wenezueli, nie tylko jako jedyna, działały i inne. Oni mieli kontrakty z rozmaitymi – czy to z Texaco, czy z Mobile, czy z Esso – i mieli swoje kampamenty, bo to jednak bardzo duży sprzęt, bardzo poważne historie. Okazuje się, że oni zaangażowali jakiegoś Chińczyka, żeby w jednym z tych kampamentów położonych blisko granicy kolumbijskiej, czyli po drugiej stronie tego jeziora, przewieźć mu meble z Caracasu tam.
    </section>
    <section>
        <time>18312</time>I za to bardzo dobrze mieli zapłacić. Wobec tego ja tę robotę dostałem właśnie przez doktora Machado. Przyjechałem, załadowałem, jechałem chyba siedem dni, a odległość dzisiaj się przejeżdża to w parę godzin. A ja jechałem może nie siedem, pięć dni jechałem. Bo musiałem czekać, nie było mostu, dzisiaj jest most nad tym jeziorem, a wtedy nie było mostu, trzeba było promem przejeżdżać i się stało w kolejce dosyć długo. Przyjechałem tam, zostawiłem to i dowiedziałem się, że ta sama firma wierci w innej części Wenezueli, czyli na wschód, w przeciwnym zupełnie kierunku. Tutaj mówimy o części Wenezueli przy granicy kolumbijskiej, czyli zachód. A teraz ta sama firma w tym czasie miała wiercenia w Estado Monagas, czyli w stanie Monagas (tak jakby województwo, tylko to na dużą skalę, Wenezuela jest trzykrotnie większa od Polski powierzchniowo), że tam poszukują właścicieli ciężarówek, którzy równocześnie są kierowcami tych ciężarówek do przewożenia dynamitu i nitrogliceryny.
    </section>
    <section>
        <time>18446</time>I trzeba to przewozić z portu, który się nazywa port Puerto la Cruz do któregokolwiek z kampamentów, który oni wskażą w Estado Monagas. Ale tych, których oni angażują, to muszą być bezdzietni albo nie mieć żadnych obowiązków rodzinnych. I mieć własną ciężarówkę. I podpisać cyrograf, że w razie wybuchu nie będą jacyś spadkobiercy czy znajomi, czy rodzina miała pretensje i dochodziła swoich jakichś praw w stosunku do kompanii. Ja tych warunków nie spełniałem. A to było bardzo dobrze płatne. Tak sobie myślałem – <span style="font-style: italic;">Cholera jasna, a ja się zgłoszę. Powiem, że jestem kawalerem, że mam ciężarówkę, która ma napęd na przednie i na tylne koła. </span>To jest wielki awantaż, bo tam się jechało po bezdrożach. I zgłosiłem się. Podpisałem ten cyrograf, żonie nic nie powiedziałem, ani słowa.
    </section>
    <section>
        <time>18546</time>Powiedziałem żonie w domu, że dostałem robotę w Puerto la Cruz, tak że mnie przez tydzień czasu nie będzie, żeby się nie martwiła, że zarobię parę groszy. I pojechałem. Za pierwszym razem, jak ja jechałem, to nie jechałem na przodzie, jechałem trzeci czy czwarty z kolei. Było nas sześć czy siedem ciężarówek. Żadna nie wyleciała w powietrze tą pierwszą jazdą. Ale to trzeba było niejednokrotnie wyrąbywać maczetą krzaki, żeby móc przejechać. W ogóle żadnej drogi nie było. Człowiek tak jechał, była tam jakaś niby dróżka, ale tą drogą człowiek kawałek przejechał, ale później musiał wjechać w taki teren, żeby do tego kampamentu dojechać. To było straszne. Ale za taki jeden przejazd płacono 2000 boliwarów. A stosunek dolara do boliwara w tym czasie był 3,30 boliwara za jednego dolara. Mówimy o latach 1947, 1948. To były bardzo duże pieniądze w Wenezueli.
    </section>
    <section>
        <time>18652</time>Dyrektor firmy jakiś zarabiał 2000, może 2500 miesięcznie. Dostałem te pieniądze, wróciłem. Zjawił się Girard, bo myśmy się zaprzyjaźnili. I przychodzi do mnie, i powiada – <span style="font-style: italic;">Słuchaj, ja nie mam pieniędzy.</span> Aha, i on ciągle opowiadał, że on musi któregoś tam dnia, który on wymieniał, i o którejś godzinie w Chateau Vincennes w Paryżu na takiej i takiej ławce spotkać się z dziewczyną, bo jej to obiecał. Termin był stosunkowo odległy, jeszcze brakowało do tego terminu jakieś dwa lata czy półtora roku. Powiada do mnie – <span style="font-style: italic;">Pożycz mi parę groszy.</span> On podawał się za architekta urządzeń i dekoracji wnętrz. Rudy, wysoki, szczupły z wielkimi uszyma, taki charakterystyczny. Ale bardzo inteligentny facet, bardzo ciekawy facet w rozmowie – ja go bardzo lubiłem, żona też go lubiła. Niejednokrotnie przychodził na kolację. Co on robił? On jeździł taksówką.
    </section>
    <section>
        <time>18763</time>Brał od właściciela taksówkę, jeździł i to co zarobił, to było po połowie – połowę dla niego, połowę dla właściciela taksówki. Tam benzyna zawsze była tania, do dnia dzisiejszego jest, 8 groszy za litr. I któregoś dnia, jak ja właśnie wróciłem po tej pierwszej jeździe, to on powiada – <span style="font-style: italic;">Pożycz mi parę groszy, bo ja jestem w potrzebie.</span> I ja mu ciepłą rączką pożyczyłem 100 boliwarów. Ja wiedziałem, że to jest na wieczne oddanie, ale miałem do niego sympatię. Powiada – <span style="font-style: italic;">Ty?! Skąd ty masz tyle forsy?!</span> I tak mnie męczył, i tam mnie gnębił tymi pytaniami, że ja wreszcie mu to w tajemnicy opowiedziałem. Na to on powiada – <span style="font-style: italic;">Słuchaj! Weź mnie ze sobą. – Po co? – Będę jechał z tobą jako pomocnik szofera.</span> Ja nie chciałem, go nie wziąłem, ale za trzecią jazdą wziąłem go ze sobą. I wtedy wyleciała jedna z ciężarówek. Ale wtedy ja już jechałem pierwszy, bo ja miałem ten napęd na tego. Tak że wpadłem w jakiś teren taki, że nie można było dalej jechać, tylko się wycofać, to ten napęd na przednie i tylne pozwalał się wycofać i szukać jakiegoś innego objazdu.
    </section>
    <section>
        <time>18859</time>Wróciliśmy. On już widział, więcej już nie jechał. Później zawsze przychodził, żebym ja mu opowiadał po cichu, bo ja ciągle żonie mówiłem, że ja wyjeżdżam na taką robotę, że ja mam bardzo dobrą pracę w Puerto la Cruz. Puerto la Cruz to jest dzisiaj duże, piękne miasto. To była straszna dziura – główna ulica, jak deszcze popadały, to było błoto potąd. I same burdele, jeden obok drugiego, same prostytutki. Bo to port, przyjeżdżały statki, wyładowywały, a marynarze do dziewczyn od razu. Nora. Któregoś dnia nasz kochany Francuz wziął taksówkę, czyli tą, którą on jeździł i się dzielił z właścicielem. I prysnął do Kolumbii. W Kolumbii sprzedał taksówkę, znalazł kupca, który ją kupił i wrócił do Francji na swoją randkę. I napisał książkę „Le salaire da la peur” – „Cena strachu”. Z tej książki właśnie powstał film, który notabene tu też był w Polsce wyświetlany z Yves Montand. Ale ta „Cena strachu”, ta książka to jest opowieść o mnie, dokładnie.
    </section>
    <section>
        <time>18965</time>Znaczy się częściowo. Źle się wyraziłem, nie tyle o mnie, ile o tym, co ja mu opowiedziałem. W parę lat później, ale niewiele lat później, może dwa lata później, jak ta książka wyszła... A, ja miałem brata ciotecznego w Paryżu, to był syn mojej ciotki. A mój wujek był Francuzem. Claude był ode mnie starszy o dwa lata, bardzo inteligentny chłopak, miły. On skończył gimnazjum Reja w Warszawie, a później Sorbonę w Paryżu, między innymi. Pracował dla rządu, ożenił się z Francuzką. Jak ja byłem w Europie, to odwiedzałem go i opowiedziałem mu o tych przygodach swoich. A jego żona pracowała w Ministerstwie Spraw Zagranicznych we Francji i miała bardzo odpowiedzialne stanowisko, bo jeździła gdzieś, szczególnie do tych krajów jak Węgry, Czechosłowacja, podpisywała jakieś poważne umowy międzypaństwowe, była jedną z osób w tej delegacji, która była wysyłana tam.
    </section>
    <section>
        <time>19067</time>Tak że znała doskonale stosunki w ministerstwie. Powiada – <span style="font-style: italic;">Jak? Girard? Jak on wygląda?</span> Więc ja opisałem. I ona mi opowiedziała jego historię. Więc według tej historii to był syn bardzo znanego człowieka we Francji, sierota. Miał stryja, który zajmował bardzo wysokie stanowisko w hierarchii urzędniczej Ministerstwa Spraw Zagranicznych. Jak Francja się poddała Niemcom w czasie II wojny światowej, to on z rządem Pétaina przeniósł się na południe Francji. I ponieważ dla jego działu akurat nie było specjalnie roboty, to mu przyznali jakiś pałacyk tam, gdzie on się zainstalował. I w tym pałacyku mieszkał tylko ten jego stryj, on i służąca. I któregoś dnia znaleziono zabitych siekierą jego stryja i służącą. A on zniknął. Więc podejrzenie padło na niego, że on to zrobił. Szukano go, wreszcie go złapano. Sąd poszlakowy, nie było dowodów, skazano go i wsadzono do więzienia w Marsylii.
    </section>
    <section>
        <time>19161</time>Ja nie wiem, nie przypominam sobie, jaki on dostał wyrok – czy 20, czy 25, czy dożywocie. W każdym razie – skończyła się wojna, przyszli alianci, więzienia zostały otwarte. Wprawdzie władze tych, którzy osadzeni za kryminalne sprawy, trzymali nadal, ale był bałagan. On uciekł, wsadził się na statek i przyjechał do Wenezueli. Napisał książkę, która miała duże powodzenie, tłumaczona na wiele języków, między innymi na polski – „Cena strachu”. Zarobił duże pieniądze, później z tego zrobiono film, więc zarobił znowu. Wznowił proces, udowodnił, że to nie on, czyli nastąpiła rehabilitacja. On wyjechał do Algieru i w Algierze został na stałe. To jeżeli chodzi o tą „Cenę strachu”. Jak zacząłem zarabiać cokolwiek więcej, to już później miałem coraz lepsze te stosunki, miałem cały szereg przyjaciół, Polaków, którzy też patrzą, czy mi się źle nie powodzi jako transporciście [hiszp. transportista].
    </section>
    <section>
        <time>19251</time>Bo ja powiadam ciągle – <span style="font-style: italic;">Ja jestem szoferem ciężarówki, ale ja jestem przedsiębiorą, ja jestem transporcistą. Ja mam tylko jedną ciężarówkę na razie.</span> No i tak powoli nabyłem drugą ciężarówkę, następną ciężarówkę, przyszły następne dzieci. Urodziła się moja córka w 1949 roku, Marysia, w 1951 roku urodził się drugi syn, Marek. Oboje urodzili się nad morzem, bo ja mieszkałem nad morzem, przeprowadziłem się z Carcasu właśnie nad morze. Miałem już małe przedsiębiorstwo przewozowe. Miałem trzy ciężarówki, ale sam prowadziłem ciągle jeszcze jedną. Do czasu, kiedy w wypadku samochodowym – właściwie trudno nazwać wypadkiem samochodowym, bo ja jechałem kolejką po prostu, wracałem do domu. Godzina szczytu, kolejka w jednej ulicy, wracałem pustą ciężarówką. Przechodził przez ulicę jakiś taki włóczęga, pijaczek. Zawadził się koszulą czy marynarką o jeden z haczyków – platformy miały takie haczyki, żeby obciągać sznurem towar – ciężarówka ruszyła, ja go nie widziałem.
    </section>
    <section>
        <time>19354</time>On upadł, tylne koła ciężarówki przeszły przez niego. On umarł. Tak że ja byłem nie oskarżony, ale po prostu byłem zatrzymany przez pewien czas, naturalnie wypuszczony, bo nie było mojej winy, byli świadkowie. Ale dwa tygodnie przesiedziałem w więzieniu, które później przestało istnieć, ze wszystkimi dyrygentami partii politycznych, które później doszły do władzy po wyrzuceniu dyktatora Marco Pérez Jiméneza, który był dyktatorem. Jedyny mądry człowiek w Wenezueli, którego ja pamiętam. To więzienie to wyglądało tak, że myśmy tam siedzieli, ale myśmy sobie grali w domino, można było z więzienia wychodzić, przechodzić ulicę na drugą stronę, napić się kawkę małą i zjeść ciasteczko i wrócić z powrotem. Tak że miałem trzy ciężarówki, więc po tym wypadku postanowiłem więcej nie prowadzić ciężarówki.
    </section>
    <section>
        <time>19430</time>Już miałem samych szoferów, otworzyłem sobie biuro w La Guirze pod tytułem ?. Ja się wywiązywałem ze swojej roboty, stworzyłem małą taką organizację transportową, która była bardzo prężna. Dobierałem sobie szoferów, nie oszukiwałem ich. Bo tam na ogół wszyscy oszukiwali swoich szoferów w ten czy inny sposób. Polegało to na tym, że oni dostawali procent od wyprodukowanych zysków. Więc ci naturalnie nieuczciwi te zyski starali się pomniejszyć po to, żeby ten procent, ta wypłata była mniejsza. Ja nie, ja prowadziłem otwartą zupełnie rachunkowość, oni mogli w każdej chwili zajrzeć do tego, zobaczyć. Tak że dostawali te 20 procent od zysku brutto. To prosperowało, miałem dobrych szoferów, wywiązywałem się z tego.
    </section>
    <section>
        <time>19517</time>A polegało to na tym, że nawet czasami, jak była ciężarówka załadowana i następnego dnia rano miała z La Guiry ruszyć z towarem do Caracasu, a szoferowi się coś stało, tak że on się nie mógł zjawić, to ja pędziłem do tej ciężarówki, wsiadałem do niej i dowoziłem towar. Tak że klienci na mnie mogli liczyć. I w pewnym momencie, parę lat minęło w ten sposób, moje towarzystwo się rozwinęło, powiadają moi znajomi – <span style="font-style: italic;">Po co ty masz to przewozowe towarzystwo? Przecież ty możesz być agentem celnym.</span> Agentura celna w tamtym kraju polega na czymś zupełnie innym niż tutaj. To co się nazywa w Stanach Zjednoczonych customs broker, tutaj to nazywają agencją celną. Otóż tam to polega na zupełnie innych zasadach. Mianowicie, taki agent celny w cudzysłowiu [cudzysłowie]– nie ma nic wspólnego takie przedsiębiorstwo z rządem – jest pełnomocnikiem klientów sprowadzających różne towary czy surowce z zagranicy.
    </section>
    <section>
        <time>19600</time>To znaczy się, jeżeli pan ma fabrykę jakąś, do tej fabryki używa pan cały szereg surowców, które muszą być sprowadzone z zagranicy. Pan daje pełnomocnictwo mojej firmie i ja załatwiam wszystko za pana, to znaczy się od momentu, kiedy ten towar, który pan zamówił, przychodzi do portu w Wenezueli – do lotniskowego portu czy do morskiego portu. To znaczy się: wypełniam wszystkie formularze, jestem obecny (nie ja osobiście, ale ktokolwiek z moich pracowników) przy sprawdzaniu tego towaru przez celników w magazynach celnych, portowych, po czym ja opłacam z własnych pieniędzy cło plus akcyzę, plus wszystko, co jest potrzebne. Te wszystkie formalności załatwia moje biuro. I w moim wypadku ja brałem jeden procent od wartości towaru. To było bardzo dużo, to była najwyższa stawka. Dochodziło do tego, że brali 0,4 procent wartości towaru.
    </section>
    <section>
        <time>19685</time>A ja nigdy z tej stawki jednego procentu nie zszedłem. Ale ja dawałem im taki serwis, że oni wiedzieli, że jak towar przyszedł (jeżeli nie ma jakichś nieporozumień celnych, że oni zadeklarowali, że to są lodówki, a okazało się, że to są buty), bo jednak oni mnie wskazywali, jaką deklarację ja mam podać. Ja dostawałem wszystkie faktury komercjalne eksportera do Wenezueli, czyli kierowane do tego importera, wszystkie faktury przewoźnika, czyli armatora statku czy samolotu, który to przewoził i na podstawie tego te wszystkie deklaracje myśmy robili. W każdym razie to przedsiębiorstwo doskonale prosperowało i istnieje do dnia dzisiejszego, z tym że właściwie już jest nieczynne, ono istnieje jeszcze z nazwy tylko. To doprowadziło do tego, że ja zacząłem zarabiać duże pieniądze.
    </section>
    <section>
        <time>19762</time>Bo jeżeli przyszedł towar, który był warty milion dolarów, to jeden procent to było dużo pieniędzy. Niejednokrotnie ja miałem na przykład takich klientów, których zapłacenie cła przekraczało moje możliwości finansowe. A ja już nie chciałem brać pożyczki z banku, dlatego że biorąc pożyczkę z banku ja musiałem płacić procenty od tej pożyczki. To wtedy ja się zwracałem do klienta bezpośrednio, mówiłem – <span style="font-style: italic;">Słuchaj, jeżeli chodzi o ten towar akurat, ja nie jestem w stanie zapłacić za ciebie i czekać później te dwa czy trzy tygodnie, jak ty mi zwrócisz te pieniądze.</span> To wtedy oni jednak szli na to, że w takich wypadkach ja dostawałem naprzód pieniądze. Moi klienci to wszystko byli nie Wenezuelczycy. To byli Francuzi, Niemcy, Czesi, Hiszpanie, Amerykanie – ludzie, z którymi (poza Hiszpanami, rzecz jasna) porozumiewaliśmy się telefonicznie w ich języku. Ja władam doskonale kilkoma językami, więc mogliśmy załatwić cały szereg spraw w ten sposób, żeby to nie trafiało od razu do niepowołanych uszu. I to prosperowało. Ale do czasu, jak ja przed chwilą wspominałem, spotkałem tego kolegę na statku.
    </section>
    <section>
        <time>19878</time>Jako ten agent celny, pracujący niejednokrotnie osobiście, szedłem zobaczyć towar, bo kradli bardzo, szczególnie takich towarów jak aparaty fotograficzne, wszystkie takie bardziej wartościowe historie, to jak przychodziły, to kradli. Niejednokrotnie trzeba było załatwić te wszystkie formalności, to ja szedłem osobiście do tego. No i wtedy zaczęły się moje jazdy do Polski. <span style="font-weight: bold;">Proszę jeszcze powiedzieć, jak Pan spotkał tego kolegę, bo to się nie nagrało.</span> Któregoś dnia, PLO miał ustaloną linię i kursowało między portami polskimi a portami Ameryki Południowej. I zaczynało od Wenezueli – Wenezuela, Kolumbia, później się cofali do Kanału Panamskiego w górę, przejeżdżali Kanał Panamski, znowu do Kolumbii. Bo niejednokrotnie Kolumbia miała parę porów, tak jak zresztą Wenezuela miała parę portów: Puerto la Cruz, La Guira, Maracaibo.
    </section>
    <section>
        <time>19962</time>To były takie trzy zasadnicze porty, gdzie te statki w zależności od towaru dopływały, rozładowywały. Do Kolumbii, później z Kolumbii jechali albo do Peru, albo do Ekwadoru i do Chile. Jak Pinochet doszedł do władzy, to przestali jeździć do Chile. Wobec tego ja polowałem na te statki. Zresztą czasami nawet niektórzy klienci moi sprowadzali coś – szkło – z Polski. To była zawsze skomplikowana historia, bo to szkło najczęściej przychodziło w złym stanie. Ja wchodziłem na te statki po to, żeby zjeść po prostu obiad polski. Przychodziłem na statek w porze obiadowej, szedłem do kapitana, jeżeli był, jeżeli nie pojechał na wycieczkę do Caracasu, przedstawiałem się – jak nie było kapitana to ochmistrzowi czy pierwszemu oficerowi. Mówiłem, że ja się nazywam tak i tak, i że tu pracuję. Zawsze byłem później zapraszany, najczęściej zapraszany na obiad.
    </section>
    <section>
        <time>20044</time>I któregoś dnia, siedząc właśnie z kapitanem i spożywając obiad polski... Bo mi chodziło o ten polski obiad, o ten polski smak. Wynosiłem zawsze bochenek razowego chleba, się później zawsze odwdzięczałem w jakiś sposób, bo oni zawsze stali dzień, dwa, trzy, zależy od ilości towaru, który mieli. To były tak zwane drobnicowe statki, to jeszcze wtedy kontenery dzisiejsze nie były w modzie w tych latach. No to siedziałem przy stole – kapitan, byłem ja, bodajże pierwszy oficer czy ochmistrz. I obok przy stoliku siedział jakiś facet. Ja na niego się gapiłem, myślę sobie – <span style="font-style: italic;">Cholera jasna, ja muszę skądś znać tego gościa.</span> I on się gapił na mnie, też tak przenikliwie się patrzył. I później zdałem sobie w pewnym momencie sprawę, że ja znam jego ojca. To był Tadzio Kotecki, a jego ojciec pracował w Fabryce Papierów Wartościowych tutaj. I był łysy jego ojciec, i on też wyłysiał.
    </section>
    <section>
        <time>20134</time>Więc ja sobie to uświadomiłem, że to musi być Tadzio Kotecki, a on sobie zdał sprawę, że ja jestem Staszek Sowiński. Bo oni mnie mieli za nieżyjącego, że ja straciłem życie, jak mnie gestapo aresztowało. Później, jak mnie wysłało z Pawiaka do obozu na Majdanku, ślad po mnie zaginął, słuch o mnie zaginął, bo ja miałem ten referat 3C, czyli ja się nie mogłem komunikować – szpiegowski referat – ze światem z zewnątrz ani ze mną się nie mogli komunikować. Myśleli, że ja już nie żyję. Rzuciliśmy sobie się w ramiona. I on uświadomił mnie, że cały szereg osób, kolegów z ławy szkolnej, gimnazjum Czackiego, gdzie wspólnie zdaliśmy maturę, później byliśmy wspólnie w szkole podchorążych, jeszcze niektórzy z nich żyją. I między innymi wymienił Rysia Krajewskiego, Henryka Kozikowskiego, szwagra mojej żony.
    </section>
    <section>
        <time>20203</time>Ja w ten sposób poznałem moją obecną żonę. Bo jej siostra była zamężną za moim kolegą szkolnym, którego ja w Polsce odwiedziłem. ...że jak przyjechałem, pamiętam, do Polski w 1970 roku po raz pierwszy, po długiej jeździe samolotem (Caracas-Barbados, Barbados-Luksemburg Luksemburg-Warszawa), wziąłem samochód w leasing, można było załatwić sobie to w Wenezueli, za tę różnicę ceny. Bo przelot tymi samolotami linii, które nie należały do IATA był dużo tańszy, o jakieś 40 procent i ta różnica pozwoliła mnie wynająć samochód w leasingu w Paryżu. Tak że, jak ja dojechałem do Luksemburga samolotem, pociągiem wróciłem do Paryża, wziąłem ten samochód renault i już jechałem później z Francji do Niemiec, z Niemiec do Czechosłowacji, z Czechosłowacji do Polski. Jak przyjechałem po raz pierwszy w 1970 roku, zainstalowałem się w Grand Hotelu na Kruczej.
    </section>
    <section>
        <time>20290</time>I stamtąd właśnie zadzwoniłem do Rysia Krajewskiego i ? po głosie żeśmy się poznali. Jak przyjechałem ten pierwszy raz do Polski, to był taki ciekawy wypadek. Może nie ciekawy, ale dosyć charakterystyczny. Ja jechałem z Paryża przez Lunéville do Strasburga. W Strasburgu musieli mi zrobić rewizję samochodu, silnika. Leasing polegał na tym, że ja płaciłem za trzy miesiące – trzy miesiące to była ta stawka minimalna, którą trzeba było zapłacić – pewną sumę. I podpisywałem weksel na cenę całego samochodu. I dostawałem wszystkie papiery i jechałem sobie tym. Jak później wróciłem tym samochodem do Paryża, to oni mi zwracali ten weksel i odpowiednio, jeżeli ja nie byłem trzy miesiące, tylko trochę krócej, to mi zwracali też pieniądze. I oni ten samochód później z kolei sprzedawali komuś innemu, bo ja dostawałem nowy samochód.
    </section>
    <section>
        <time>20376</time>Więc ja pamiętam, że jak wjechałem do Pragi, w Pradze miałem problemy, żeby przenocować, ale następnego dnia jadę do Polski i zjawiam się na granicy polsko-czeskiej francuskim samochodem na francuskich numerach turystycznych, z paszportem wenezulańskim, nazwiskiem Sowiński. Przychodzę tam, to ten celnik powiada – <span style="font-style: italic;">Proszę pana, niech pan pójdzie do biura, niech pan pokaże swój paszport.</span> Przychodzę tam i siedzi jakiś facet w mundurze, i ma cztery gwiazdki. Ja pamiętałem stopnie wojskowe przedwojenne, u nas nie było takiego stopnia wojskowego, który miał cztery gwiazdki. Podporucznik miał jedną gwiazdkę, porucznik dwie gwiazdki, kapitan miał trzy gwiazdki. A major tak ja dziś – dwa paski, jedną gwiazdkę. To poszedłem do tego biura – <span style="font-style: italic;">Przepraszam bardzo, jak ja mam się do pana zwracać? Co to jest, cztery gwiazdki? </span>On powiada – <span style="font-style: italic;">Jestem kapitanem.</span>
    </section>
    <section>
        <time>20459</time>I tu zaczęła się nasza rozmowa, sprawdzili mnie, zrobiło się trochę późno. Nic nie znaleźli, zresztą specjalnie nie szukali. A ja tak się cieszyłem, że jestem wreszcie w Polsce, że postanowiłem – a obok był sklep Baltony – że ja całe to towarzystwo zaprosiłem na popijanie na granicy po godzinach służbowych. Wódkę mieliśmy z Baltony, bo ja mogłem płacić w Baltonie, kupować, wszystkie zakąski z Baltony. I to towarzystwo – kapitan i ci wszyscy inni, ci urzędnicy, pracownicy Baltony i ja, żeśmy się hucznie bawili przez caluteńką noc, żeśmy wódkę pili. Odespałem to, dojechałem do Krakowa. W Krakowie odwiedziłem kogoś – jedna z osób z Caracasu prosiła mnie, żeby odwiedzić swoją matkę – i dojechałem do Warszawy, i zameldowałem się w Grand Hotelu. I stamtąd zadzwoniłem do tego Rysia Krajewskiego, który był prezesem takiej spółdzielni tu w Warszawie, człowiek, któremu dobrze się powodziło.
    </section>
    <section>
        <time>20549</time>Pierwszy mój pobyt w Polsce to było picie wódki od rana do wieczora. Ja nie wiem, kiedy ja byłem trzeźwy. Bo tak – Rysiu Krajewski też za kołnierz nie wylewał, Henryk, czyli jej szwagier, był najbardziej spokojny z nich wszystkich, Tadziu Kotecki, ten, którego ja spotkałem wtedy na statku – to Rysiu Krajewski, Tadziu Kotecki, Henryk Kozikowski, ja (nas czwórka) bez przerwy piliśmy wódkę. I ja po pijanemu woziłem, przemieszczaliśmy się renault 16 po ulicach Warszawy. Ale w Warszawie, jak się te renault gdziekolwiek zatrzymało, to dzieciaki i chłopaczki się zatrzymywali oglądać ten samochód, bo to był samochód, tego rodzaju to było przecież zjawisko w Warszawie. No i pamiętam, wtedy miałem okazję poznać obecną swoją żonę. A moje małżeństwo już od dłuższego czasu nie prosperowało.
    </section>
    <section>
        <time>20613</time>Jak wyjechałem, to był 1970 rok, a ja wyjechałem chyba w listopadzie... w każdym razie wkrótce później były te wypadki grudniowe na Wybrzeżu. Ja prawie że trzy miesiące byłem wtedy w Polsce za pierwszym razem. A mój najmłodszy syn prowadził interes w tym czasie. Jak wróciłem stamtąd, to następnym razem przyjechałem w 1972 roku, ale to już byłem na śmierć zakochany w mojej obecnej żonie, na to nie było ratunku. To byliśmy trochę razem wraz z rodziną, poznałem rodzinę, jeździliśmy sobie trochę po Polsce. Jak ja Polskę znajdowałem? Mój Panie Boże... za pierwszy razem to trudno określić, bo ja się wszystkim cieszyłem – wszystkim. Nawet tym brakiem ubikacji po drodze, to mi nie przeszkadzało, znaczy nie przeszkadzało tak, jak powinno byłoby normalnie przeszkadzać. Bo fakt, że ja byłem w kraju, że ja mogę rozmawiać po polsku, że tu się mówi po polsku, że tu są ludzie tacy, a nie inni, że to są Polacy, że ja odnalazłem swoich znajomych, że ja odnalazłem swoją przyrodnią siostrę.
    </section>
    <section>
        <time>20722</time>Bo to też taki wypadek. Za pierwszym razem, jak ja się zjawiłem w Polsce... I to się ukazało w prasie. I moja przyrodnia siostra, to znaczy się... Ponieważ moja matka umarła przy porodzie, ja się wychowywałem jako półsierota w różnych warunkach, w różnych miejscowościach. Ale w pewnym momencie ojciec się po raz wtóry ożenił. I jak ja miałem 18 lat, czyli jak byłem w siódmej klasie gimnazjum według starego typu, którego pan nie pamięta, to urodziła się córka w tym drugim, z moją macochą. A ja wyemigrowałem stamtąd, byłem w Warszawie, a oni byli w Stanisławowie. I później już, w czasie wojny, na krótko przed swoim aresztowaniem, ja tę swoją siostrę przyrodnią spotkałem i poznałem w domu krewnych mojej macochy tutaj pod Warszawą, w Wawrze bodajże czy w Aninie. I później już jej nie widziałem, później byłem aresztowany i tak dalej.
    </section>
    <section>
        <time>20814</time>Ona naturalnie już w międzyczasie dorosła; w 1970 roku, jeżeli się urodziła w 1938, to miała już 32 lata. Już była zamężną i dzieciatą. Inżynier agronom z zawodu. I tego dnia, kiedy ta gazeta wyszła – ona mieszkała w Piasecznie – przyjechała z Piaseczna do Warszawy. Szofer, który ją przywiózł – bo ona pracowała jako inżynier agronom, dawała jakieś wskazówki miejscowym gospodarzom – poprosiła tego, żeby kupił jej gazetę. A o mnie słyszała od swojej matki, czyli od macochy, że ja byłem, że istniałem, że zostałem aresztowany, że ona mnie poznała, jak miała trzy czy cztery latka, ona rzecz jasna tego nie pamiętała. I było moje zdjęcie tam u macochy jako młodego człowieka. I szofer kupił jej taką gazetę. I ona tą gazetę dostała, czekała na niego, bo tam co załatwić załatwiła, ale później szofer też coś załatwiał i mieli się spotkać. Ona zaczęła czytać tą gazetę.
    </section>
    <section>
        <time>20910</time>I powiada – <span style="font-style: italic;">Cholera jasna! Stanisław Sowiński? To może jest mój brat?</span> I od tego się zaczęło. Zwróciła się do dziennika tego, „Expressu”, czy jak to się tam nazywa, prosząc o mój... A! A jednym z dyrektorów tego dziennika był Marian Kozłowski, który przed wojną nazywał się Marian Senator. Żyd, ale porządny człowiek. Jego ojciec był krawcem wojskowym, szył mundury dla całej naszej wierchówki rządowej wówczas. I chodził, i zdał z nami maturę razem, to był nasz kolega szkolny. Więc zwróciła się do dyrekcji tego dziennika. Odpowiadają – <span style="font-style: italic;">Tak, pan Stanisław Sowiński przyjechał z Wenezueli</span> – „Cena strachu” i tak dalej – <span style="font-style: italic;">Ale my pani adresu nie możemy podać, bo pan Sowiński sobie zastrzegł. Chyba że zgłosi się jego przyrodnia siostra.</span>
    </section>
    <section>
        <time>20991</time>I ona dopiero udowodniła, że jest moją przyrodnią siostrą. Dostała adres i spotkaliśmy się. Tak że w 1972 roku, jak przyjechałem do Polski, to już patrzyłem cokolwiek inaczej, bo mniej piłem wódki, już się człowiek nasycił wódką. I zacząłem słuchać opowiadań ludzi, co tutaj się działo przez te całe lata, kiedy ja byłem tam wolnym człowiekiem, a tu w Polsce był taki, a nie inny system i taki, a nie inny reżim. Myśmy o tym wiedzieli w jakiś sposób, dochodziły do nas wiadomości, ale jest co innego wiadomości, które dochodzą do kogoś, a co innego, jak się to słyszy bezpośrednio z ust ludzi, którzy to przeżyli i których to bezpośrednio dotknęło. No więc naturalnie już człowiek zaczął do tego inaczej podchodzić. I za każdym razem – bo tak, w 1972 przyjechałem, za trzecim razem przyjechałem w 1974 roku – i coraz więcej spostrzegałem. Ale cóż ja mogłem zrobić? Nic nie mogłem zrobić.
    </section>
    <section>
        <time>21081</time>Spotykałem się z ludźmi, z członkami KOR-u, poznałem parę osób, którzy mieli wyroki śmierci, całe szczęście nie były wykonane. Tak że miałem te kontakty takie, które mnie dawały naświetlenie. Tym bardziej że to mojej aresztowanie, te wiadomości, które ja zbierałem i to opracowałem, to doszły przez Szwecję. A tutaj wybuchła jeszcze w czasie okupacji sprawa szwedzka. I ci ludzie zamieszani w sprawie szwedzkiej niektórzy przeżyli. I ja się z nimi spotkałem i dogadaliśmy się. Tak że ja miałem cały szereg takich możliwości dowiedzenia się o całym szeregu rzeczy, które może nie wszyscy mieli akurat do nich dostępu. A później już przyjeżdżałem co roku, a później już przyjeżdżałem trzy razy w ciągu dwóch lat. Rozeszliśmy się z żoną – separacja najpierw, później rozwód.
    </section>
    <section>
        <time>21172</time>Dzieci były dorosłe już. Bo ja się rozwiodłem w 1981 roku. Już dzieci były dorosłe, już nie było żadnych problemów tego typu. Do dnia dzisiejszego ze swoją eksżoną utrzymuję normalne stosunki. <span style="font-weight: bold;">Tam mieszka?</span> Żona wyszła za mąż za Amerykanina, mieszka w Stanach Zjednoczonych. Moich dwóch chłopców mieszka w Stanach Zjednoczonych. <span style="font-weight: bold;">A córka?</span> A córka ciągle mieszka w Wenezueli, ale właściwie jedną nogą jest już w Stanach Zjednoczonych. Bo biorąc pod uwagę sytuację rodzinną przede wszystkim... Przepraszam, skłamałem. Uporządkujmy. Ja jako ojciec mam córkę w Wenezueli, Staszka i Marka w Stanach Zjednoczonych. Ale ona z kolei miała troje dzieci i z tej trójki dzieci najstarszy syn mieszka w Stanach, córka i najmłodszy syn w Hiszpanii.
    </section>
    <section>
        <time>21260</time>Tak że ona już też jedną noga jest w Stanach, bo kupili już sobie tam nawet dom – a jakże. I czekają po prostu momentu, żeby móc sprzedać to, co mają w Wenezueli. A to nie jest łatwe w tej chwili, bo tak jak na całym świecie jest ten kryzys i ceny spadają, a sytuacja polityczna jest dosyć napięta. Tak że w 1989 roku postanowiłem wycofać się z pracy, przekazałem interes synowi, a później zięciowi. I przeniosłem się do Polski. I wtedy zacząłem widzieć cały szereg mankamentów. Ale na pocieszenie to mogę powiedzieć, że te mankamenty są w innych krajach też. <span style="font-weight: bold;">To taka decyzja z tym przeniesieniem się do Polski to tak związana też ze zmianą polityczną. Jak Pan myślał sobie wtedy...</span> Nie. Myśmy zaczęli sobie z żoną, bo myśmy się w międzyczasie pobrali z żoną, nasz związek stał się związkiem oficjalnie przeprowadzonym. W 1982 roku dokładnie pobrałem się z żoną. Ja sobie zdawałem sprawę od samego początku, że prosperity wenezulańskie jest oparte na jednej kolumnie tylko, to znaczy się na nafcie.
    </section>
    <section>
        <time>21384</time>A kraj, który nie potrafił sobie, mimo swych strasznych dochodów, jakie miał – i jakie ma – zapewnić rozwój przemysłu czy agrokultury, żeby móc eksportować jeszcze coś innego, żeby nie być tylko zależnym od nafty, to musi w którymś momencie mieć problemy. I tak się zresztą stało. Ale dziwnym zbiegiem okoliczności ilekroć się miało już coś złego stać, to następował jakiś krach na Bliskim Wschodzie – Kanał Sueski, jakieś tam inne historie – i znowu ceny ropy szły w górę. Tak że tutaj oni się niby bronili. Ale ja zacząłem sobie zdawać sprawę od dawna – parę groszy jak masz, to wyślij zagranicę. Dlaczego? Dlatego że ja nie miałem seguro. W tym czasie, kiedy ja pracowałem, to ja musiałem dać ubezpieczenie swoim pracownikom, ale ja nie ? miałem się ubezpieczyć. To się później zmieniło, ale już mnie nie dotyczyło. Tak że ja nie miałem ubezpieczenia, musiałem sobie zapewnić jakiś dochód w momencie, kiedy ja przestanę pracować.
    </section>
    <section>
        <time>21479</time>I w ten sposób starałem sobie jakąś taką kupkę odłożyć. I zdaliśmy sobie sprawę z żoną, że... Poza tym ciągnęło mnie do Polski. Co tu dużo mówić? To jest mój kraj. Ja tu się urodziłem i skończyłem szkoły, i byłem w wojsku, i byłem na wojnie i w organizacji. I mam grób rodzinny, który ma w tej chwili ponad 130 lat, na Powązkach. Człowiek psioczy, bo psioczy, bo tak jest, jak jest, ale siedzi w Polsce. I powiem szczerze, że ja nie mógłbym mieszkać nigdzie indziej. Ja naprawdę doskonale znam francuski, doskonale znam hiszpański, doskonale znam niemiecki i bardzo dobrze znam angielski, rosyjski. To ja mógłbym mieszkać wszędzie, nie miałbym bariery językowej. Ale ja mogę mieszkać tylko w dwóch krajach: albo tu, albo w Wenezueli, mimo sytuacji, jaka w tej chwili tam istnieje. Dlaczego? Dlatego że ja naprawdę ten kraj kocham – Wenezuelę – ze wszystkimi wadami, jakie posiada.
    </section>
    <section>
        <time>21564</time>Ale w czasie, kiedy ja tam przyjechałem, kiedy ci ludzie, moi koledzy, przyjaciele, którzy – niestety już ich nie ma – przyjechali, to myśmy przyjechali nadzy i bosi tam, w większości wypadków. Młodzi ludzie, w moim wieku. Ja wyszedłem z obozu koncentracyjnego, takich jak ja było więcej. Ale ci inni, którzy nawet nie z obozu koncentracyjnego, to oni zostawili to, co mieli, jeżeli w ogóle mieli w Polsce, za sobą i przyjechali tam bez niczego. Poza jednym wypadkiem, który ja znam. Mianowicie, obecny kandydat przeciwny obecnemu prezydentowi, a niebawem będą wybory w tym roku, nazywa się Capriles Radonski. Więc Capriles to jest rodzina multimilionerów, a Radonski to sama nazwa wskazuje. Otóż jego dziadek to był mój przyjaciel. To był polski Żyd, ale który Żydów nienawidził – znaczy nie to, że nienawidził, ale nie uznawał. Wychowany wśród Polaków w Warszawie, wyglądający na szlachcica Polaka, z wąsem – a jakże! – rysów żydowskich nie miał ani tyle.
    </section>
    <section>
        <time>21658</time>I tu w Polsce on miał jakieś przedsiębiorstwo filmowe. Nie wiem, co robił w czasie wojny, ale zjawił się z jakimiś pieniążkami w Wenezueli. I zaczął w branży filmowej, i stworzył to, co się nazywało „Circuito Radonski”, czyli połowa kin w Wenezueli, w Caracasie przede wszystkim, należała do tej firmy, tego towarzystwa „Circuito Radonski”. Tak dalece nie uznawał Żydów, że nie płacił gminie żydowskiej ani grosza przez cały czas. A umarł nagle za biurkiem siedząc. Jego żona chciała pochować go na cmentarzu żydowskim w Caracasie, znaczy na cmentarzu w wydzielonej części dla Żydów. Jak się zwróciła do gminy żydowskiej, że ona chce pochować męża na tym, to oni powiadają – <span style="font-style: italic;">Momencik.</span> Musiała zapłacić dwa miliony dolarów za te wszystkie lata, które on nie płacił. A było ich stać.
    </section>
    <section>
        <time>21745</time><span style="font-weight: bold;">A proszę mi powiedzieć, jakaś społeczność polska w tamtym czasie w Wenezueli, czy Wy mieliście kontakty? Rozumiem, że była nieduża, prawda?</span> Byli tam bardzo wybitni Polacy. Ja miałem wykształcenie średnie, znaczy się gimnazjum i szkołę podchorążych. Później tam na miejscu skończyłem kursy w ministerstwie finansów tamtejszym po to, żeby mieć prawo wykonywania zawodu tego agenta celnego. To jednak trwało dosyć długo, trzeba było zdawać egzaminy, trzeba było się zapoznać ze wszystkimi – weszło w życie międzynarodowe już prawo kodeksu brukselskiego, już było oznakowanie. Ale tam byli wybitni, tam na przykład był taki profesor Szumkowski, który rozpracowywał... jak się nazywa nauka o owadach? ? (żona: On był ? entomologiem. Pracował na uniwersytecie jako wykładowca z dziedziny biologii.) Tak. Poza tym taki Leszek Zawisza, który skończył architekturę w Rzymie i tam poznał zresztą swoją żonę.
    </section>
    <section>
        <time>21880</time>On był w tym 2 Korpusie, był profesorem na uniwersytecie w Caracasie, wykładał historię sztuki. I teraz ostatnio wykładał jeszcze w Perugii, przeniósł się na stare lata, na tym uniwersytecie międzynarodowym. Poza tym Jasiu Gorecki, który wybudował bardzo dużo, też architekt. Ale oni mieli to szczęście, że oni pokończyli studia i mieli zawód. Ale zaczynali od bardzo niskich, niejednokrotnie od zawodów takich jak taksiarz czy coś w tym sensie. Tam było dużo, dużo Polaków, którzy bardzo ładnie, że tak powiem, dawali sobie radę. <span style="font-weight: bold;">Ale takie kontakty mieliście ze sobą? </span>Tak, tak. Myśmy się trzymali razem. Klub Polski był, który ? różne historie. W pewnym momencie chciano mu nadać zabarwienia polityczne wybitnie. Ja pamiętam, że ja wystąpiłem, powiedziałem, że w klubie nie ma zabarwień politycznych, każdy może wyznawać swoją taką czy inną teorię na temat życia społecznego, ale w klubie to się na ten temat nie rozmawia.
    </section>
    <section>
        <time>21973</time>Ale później się uspokoili, później już nie było... a to się zaczęło od tego, że ja akurat któregoś dnia zaprosiłem do tego klubu kapitana polskiego statku. Po to, żeby być w Polsce kapitanem statku, to bez względu na pańskie osobiste odczucia pan musiał być członkiem partii, to nie ulega kwestii. No i w związku z tym zrobiono wielkie halo, mało tego, zachowano się w niewłaściwy sposób w stosunku do kapitana. I pamiętam, że ja wtedy zająłem takie stanowisko, że – <span style="font-style: italic;">Nie powinniście, to było bardzo nieładnie.</span> <span style="font-style: italic;">W klubie na ten temat nie powinno się rozmawiać.</span> Ale był ten klub, istniał, mieliśmy nawet – znaczy nie mieliśmy, bo ja nie byłem czynnie zaangażowany; początkowo tak, ale na krótko bardzo – ale doprowadzono do kupna własnej działki, wybudowania własnego domu, który później został sprzedany, ten, który partycypowali, brali udział w zakupie bezpośrednio finansowo.
    </section>
    <section>
        <time>22054</time>O Polakach mają bardzo dobre zdanie w Wenezueli za wszystkich rządów. Bo taki pan Stanisław Madziarek, który pracował dla Ministerstwa Robót Publicznych, ale z zamiłowania stworzył wspaniałą kolekcję minerałów z diamentami, którą to z kolei ofiarował Muzeum Ziemi tutaj w Warszawie, ona istnieje tutaj. Dużo było Polaków. <span style="font-weight: bold;">A kontakty z Polską Pan miał w tym czasie? Rozumiem, że przez kapitanów statków, znaczy przez marynarzy...</span> Nie, ja jeździłem co roku. <span style="font-weight: bold;">Tak, ale do 1970 roku?</span> Tak. Jak przychodziły statki, to... ale to były kontakty, które polegały... na przykład ja ich zabierałem, jak oni mnie zaprosili na obiad, to jeżeli ten statek stał dwa, trzy dni i mogli pozwolić sobie na opuszczenie... Bo czasami statek przychodził rano, a po południu odchodził już, jak miał mało tego towaru w tym porcie do rozładowania.
    </section>
    <section>
        <time>22147</time>Ale jeżeli miał więcej, to ja ich brałem do samochodu i jeździłem z nimi najczęściej do Caracasu, bo Caracas jako taki jest ciekawym miastem, architektonicznie ładnym miastem, bardzo ładnie położonym wśród dolin i gór. Do dnia dzisiejszego mam bardzo bliskie stosunki z jednym z kapitanów statku, który przyjechał. Na tych polskich statkach to oficerowie, tylko nie wiem, od jakiego stopnia począwszy, mogli od czasu do czasu zabierać żony ze sobą. I właśnie na takim jednym ze statków kapitan wziął żonę i syna ze sobą. I wysiedli w La Guirze. Statek stał w La Guirze, oni sobie wyszli na spacer do La Guiry. A tak jak w każdym mieście jest pełno cwaniaczków, którzy od razu lokalizują, że to jest obcokrajowiec, że to jest obcy, tym bardziej, że to jest tam bardzo łatwe do poznania ze względu na kolor skóry. I starają się ich w jakichś sposób okraść czy coś w tym sensie.
    </section>
    <section>
        <time>22224</time>I jest taki zbieg okoliczności, że ja wyszedłem z biura (bo nasza firma miała już własne biuro bardzo eleganckie, zajmowaliśmy dwa piętra nawet budynku, w biurze miałem czternastu pracowników, tak że to już było biuro na pełnych obrotach), więc ja wyszedłem z biura na obiad. I raptem patrzę – w takim centrum kongresjalnym [kongresowym] z przeciwka idzie mężczyzna, kobieta biała, białe dziecko i z tyłu jeszcze jakiś inny mężczyzna, też biały. I tu widzę chłopaczków takich, murzyniaków, w wieku jedenastu, czternastu lat, którzy się kręcą, żeby ich okraść z zegarka. I w momencie, kiedy ja się do nich zbliżam, słyszę, że oni mówią po polsku między sobą. Krzyknąłem na tych murzyniaków po hiszpańsku, posyłając im wiązankę, rozmaite typu nieparlamentarnego. I powiadam – <span style="font-style: italic;">Słuchajcie, to trzeba uważać. </span>No i poznaliśmy się.
    </section>
    <section>
        <time>22309</time>I ja wtedy powiadam – <span style="font-style: italic;">Słuchajcie, ja zadzwonię do żony do Caracasu</span> – mieszkaliśmy w Caracasie –<span style="font-style: italic;"> i zapytam, czy żona może po was przyjechać i zabrać was na przejażdżkę.</span> I tak się stało. Żona ich wzięła na przejażdżkę, poza tym myśmy mieli drugie mieszkanie nad morzem, bardzo ładne, w bardzo ładnym klubie, w bardzo ekskluzywnym. Oni stali kilka dni, tak że nimi się zajęliśmy. I do dnia dzisiejszego – oni mieszkają w Sopocie – jak jedziemy do Sopotu na jakieś kuracyjne wczasy, to się nami bardzo mile zajmują i utrzymujemy stosunki. <span style="font-weight: bold;">Jak podróżował pan do Polski jeszcze w latach 70., to głównie samolotami czy też statkami? </span>Nie, zawsze samolotami. Zawsze jeździłem tą linia spoza IATY. Zawsze to było w ten sposób – Caracas-Barbados. Tylko że czasami ten samolot z Caracasu do Barbados szedł bezpośrednio, a czasami niestety szedł, robił się taki Bummelzug, że z wyspy do wyspy, tam były trzy czy cztery lądowania, zanim dojechał. Trudność polegała na tym, żeby wykombinować, żeby jak najkrócej być w Barbados. Barbados była w tym czasie kolonią brytyjską, jeszcze nie miała niepodległości, mówimy o latach 70.
    </section>
    <section>
        <time>22418</time>Doskonale zorganizowana wyspa, pięknie wszystko, ale trzeba było niejednokrotnie czekać 12, 14 czy 16 godzin na ten samolot, który przylatywał stamtąd do Barbados i później odlatywał z powrotem. Nie można było inaczej skombinować ze względu na rozkład jazdy tych samolotów. I to było trudno. To ja najczęściej, jak wpadałem do Barbados, to brałem jakąś taksówkę, kazałem się wozić po Barbados. Ale to jest mała wysepka. <span style="font-weight: bold;">Te loty były jakoś tak w miarę wygodne?</span> Bardzo. Dlatego że to były te śmigłowe samoloty, to były te Constellation najczęściej, duże, a pasażerów było niewielu, tak że ja siedząc w klasie ekonomicznej kładłem te poprzeczki, w górę odstawiałem i spałem. On dolatywał do Luksemburga. Poza tym ja tutaj miałem w Warszawie cały szereg takich bardzo miłych spotkań, po wojnie już, po uwolnieniu, jak byliśmy w Brukseli, to tam też miałem swoich przyjaciół, z którymi się poznaliśmy.
    </section>
    <section>
        <time>22508</time>I jeden z nich mieszkał stale w Luksemburgu, tak że już miałem później zaczepienie. Samolot dolatywał do Luksemburga i ja w Luksemburgu wsiadałem najczęściej w pociąg, żeby dojechać do Paryża i wziąć samochód. I z Paryża już wtedy wyruszałem do Polski. I to tak w 1970 roku, w 1972, w 1974. A później już zaczęły się loty bezpośrednie, tak że już później chyba nie brałem. Elżbieta, jak to było później? ? (żona: Do Frankfurtu, do Amsterdamu.)To już odrzutowce były. T<span style="font-weight: bold;">o już z żoną?</span> Nie, żona była w Polsce. Czasami, jak mi się udawało... Żona pracowała jako lekarz tutaj, zresztą bardzo niedaleko stąd, na Stępińskiej. Żona jest neurologiem. <span style="font-weight: bold;">A proszę jeszcze mi powiedzieć, tak jak ta Wenezuela, rozumiem, że się tak bardzo zmieniła od czasów, Pan widział tą całą zmianę tego państwa... </span>To jest problem większości krajów południowoamerykańskich.
    </section>
    <section>
        <time>22590</time>Podejrzewam, że może dzisiaj Wenezuelę wyprzedziła, jeżeli chodzi o bogactwo, Brazylia. Tak na pewno nawet jest. Ale do tego momentu, zanim została wyprzedzona przez Brazylię, to Wenezuela była najbogatszym krajem, była bogatsza od Brazylii. I wskutek tego bogactwa te różnice społeczne są bardziej podkreślone, się je bardziej widzi. Dla mnie, ja naprawdę znam tą Amerykę Południową jak mało kto, bo ją zjeździłem wzdłuż i wszerz i kilkakrotnie, nie tak, że tam siedziałem dwa dni, tylko siedziałem dłuższymi okresami. Bo to i ze względu na interesy, i ze względu na moje zainteresowania osobiste. Takie kraje jak Urugwaj, Argentyna i Chile to są wyjątkowe kraje w Ameryce Południowej. To są kraje bardzo zbliżone do europejskich nawet mentalnie, w pewnym sensie.
    </section>
    <section>
        <time>22667</time>Natomiast te wszystkie inne kraje – Kolumbia, Ekwador, Boliwia, Paragwaj, Brazylia, Wenezuela – te różnice społeczne są szalenie podkreślone: ci, którzy mają i ci, którzy nie mają. I jeżeli pan weźmie pod uwagę, że Wenezuela – bo kiedyś Wenezuela jako samo państwo nie istniała, to było razem z Kolumbią – ale od tamtego czasu nie potrafili sobie ci rządzący, mówmy o XX czy XXI wieku... <span style="font-weight: bold;">Tak na Pana oczach... </span>Na moich oczach, jak ja przyjechałem, to było tak – przed moim przyjazdem na skutek tych społecznych nierówności, powstały pierwsze prądy prodemokratyczne i dążące ku zmianom tego feudalizmu posiadaczy ziemi, posiadaczy czego by nie było i tych wszystkich innych, którzy byli, praktycznie rzecz biorąc, niewolnikami w pewnym sensie. Był taki generał Gómez, Medina.
    </section>
    <section>
        <time>22774</time>To tego ja nie pamiętam, ale właśnie jak Medinę zrzucili z władzy i powstał prowizoryczny rząd, to ja przyjechałem. To jest 1947 rok. I ten wyznaczony wówczas prezydent trwał bardzo krótko, bo przyszła władza wojskowa, dyktatura wojskowa na czele z takim, generałem później, pułkownikiem – Marco Pérez Jiménez. I ta dyktatura trwała od 1948 do 1958 roku, czyli 10 lat. I to, co ten Marco Pérez Jiménez ze swoją ekipą rządzącą zrobił dla tego kraju, to żaden – ale to absolutnie żaden – do dnia dzisiejszego rząd nie jest, do pięt nie sięgają. To była dyktatura, partia komunistyczna wyeliminowana, ze wszystkich ambasad takich jak Rumunia, Bułgaria, Rosja, Białoruś i tak dalej wyeliminowani. Zapomnieli o Polsce (śmiech) – fakt autentyczny, ambasada polska przetrwała.
    </section>
    <section>
        <time>22860</time>A to nie przez sentyment do Polski, tylko przez bałagan. Więc on wyeliminował. Przeciwne partie swojej, tych partyjniaków, którzy się starali dorwać do władzy po to, żeby kraść, to on ich, trudno powiedzieć, że ich prześladował – prześladował ich w cudzysłowie, po to, żeby ich wsadzić do więzienia i żeby mu nie przeszkadzali. Bo naprawdę to, co on zrobił, jeżeli chodzi o infrastrukturę, o szpitale, o szkoły, o uniwersytety, żaden z rządów późniejszych nawet połowy, mając bez porównania większe środki, nie zrobił. A nienawiść do niego była tak straszna tych partii politycznych, które później dorwały się do władzy, że mimo, że on uciekł do Stanów Zjednoczonych, to Stany Zjednoczone go ekstradytowały [ekstradowały] do Wenezueli na żądanie partii politycznej, która była u władzy. Niespotykane! Ale tak było.
    </section>
    <section>
        <time>22934</time>Wsadzili go do wiezienia, rok czasu. Ale go później pod presją społeczną wypuścili i facet, ten Marco Pérez Jiménez, przeniósł się do Hiszpanii i tam zakończył żywot. Przemiany polegały tylko na tym, że te partie takie jak Action Democratic, socjaldemokraci i tak dalej, dorwali się do żłobu i kradli. Robili cośkolwiek, ale żaden z tych rządów nie zajął się tymi biednymi, żeby ich doprowadzić do jakiegoś poziomu, to co robił Marco Pérez Jiménez. Marco Pérez Jiménez im wybudował całe dzielnice, wyrzucił ich z tych szałasów, tak zwanych rancho, zapewnił im pracę, starał się tą warstwą społeczną opuszczoną... Ja uważam, że w każdym społeczeństwie bazą społeczeństwa jest rodzina. Tak jest w moim pojęciu i takie jest na ogół przekonanie. Jeżeli się atakuje rodzinę, to nie jest dobrze, to już jest źle. Otóż w Wenezueli tej rodziny – w naszym pojęciu, takim, że jest mąż, żona i dzieci – to praktycznie do niedawna nie było.
    </section>
    <section>
        <time>23034</time>Dlaczego? Dlatego że ich Kościół nie przeszkadzał im w tym absolutnie, bo tam zupełnie inne jest podejście katolickiego Kościoła do społeczności niż tutaj. Tutaj mogą wymagać od ludzi, a tam trudno wymagać. Więc facet się nie żeni, tylko współżyje z jakąś kobietą. Oboje są młodzi, przypadli sobie do gustu. I współżyje. I rodzi się dziecko jedno, i rodzi się drugie, ewentualnie trzecie. W międzyczasie się starzejemy. I ten facet poznaje jakąś młodą dziewczynę, zostawia tą matkę z trojgiem dzieci i idzie do tamtej. W dowodach osobistych wenezulańskich nie ma adresu. ...nie ma adresu w takim dowodzie osobistym. Ten facet, który porzuca matkę z trojgiem dzieci, która była jego, że tak powiem, towarzyszką życia i idzie do innej, jest nie do znalezienia. Wenezuela jest szalenie górzystym krajem.
    </section>
    <section>
        <time>23122</time>I te wszystkie miasta właśnie mają to do siebie, że otoczone są pierścieniem biedoty, czyli pierścieniem takich rancho, jak to się tam nazywa, a favela nazywają w Brazylii to. To on się przeprowadzi parę ulic do jakiejś innej dziewczyny czy na drugi koniec miasta. Koniec – jest już nie do odnalezienia. Czyli nie może od niego państwo, nawet gdyby chciało i miało ku temu odpowiednią organizację, znaleźć go z łatwością. I z tamtą dziewczyną on znowu ma jedno, dwoje albo troje dzieci. I później znowu ją rzuca i idzie do trzeciej. A co robi ta pierwsza z tym trojgiem dzieci, która została? Znajduje jakiegoś faceta, który się nią interesuje. I z tym facetem, którego ona znalazła, ma znowu dwoje dzieci albo jedno. On ją znowu rzuca i odchodzi. I dochodzi do tego, że wenezulańskie kobiety, nie wszystkie, ale jest bardzo dużo takich, które mają po pięcioro, sześcioro, siedmioro dzieci – wzrost demograficzny jest 4,5%; był, nie wiem, czy w tej chwili nadal jest taki sam – z dwóch czy trzech różnych ojców.
    </section>
    <section>
        <time>23208</time>Co ona ma z tymi dziećmi zrobić? Jak ona może im zabezpieczyć życie? Pójść pracować gdzieś. Ale jak ona pójdzie pracować, a ten chłop ostatni, który ją zostawił, a już ona jest w tym wieku, że się nią nie interesują, to co będą robiły te dzieciaki? No idą na ulicę po to, żeby zarobić, żeby papu mieć. W jaki sposób mogą zarobić? Ano! –- narkotyki, kradzież, zabójstwa. I to jest problem socjalny, i tym się nie zainteresowali. W czasie mojego pobytu, kiedy ja już widziałem kraj od 1947 roku, zaczęły napływać te petrodolary w takich ilościach. Poza Marco Pérez Jiménezem, który starał się, pierwsze kroki stawiał. Zbudował na przykład szpital położniczy, żeby te kobiety nie rodziły gdzieś tam po kątach, tylko żeby miały jakąś opiekę lekarską. To w momencie, kiedy myśmy wyjeżdżali z żoną albo w momencie, kiedy moja żona przyjechała do Wenezueli i notabene zgłosiła się dobrowolnie jako lekarz w swoim zawodzie, w swojej branży, żeby pomagać tym chorym w szpitalu uniwersyteckim, szpitalu rządowym, to dochodziło do tego, że na jednym łóżku to leżały dwie kobiety.
    </section>
    <section>
        <time>23315</time>Przy tych wszystkich pieniądzach. Więc co się dalej działo? To było nie do opanowania. Pamiętam, były rozmaite akcje – żona prezydenta takiego czy innego, bo prezydent Wenezueli trwał cztery lata – te panie prezydentowe interesowały się tym czy owym. Ale to kropla wody do jeziora co opadła. Żadnej takiej akcji naprawdę, która by mogła doprowadzić ewentualnie, à la longue, nie od razu, do jakichś pozytywnych zmian, nie było przedsięwzięcia. A w międzyczasie ci ludzie, którzy byli analfabetami, przestawali być analfabetami, bo jednak pewne rzeczy pracowały – szkolnictwo, owo, dziesiąte. Powoli ci ludzie zaczynali nabierać więcej wiadomości – telewizja. Bo taka biedna rodzina w Wenezueli, która mieszkała w takim rancho, to tak miała: telewizor, samochód, lodówkę, pralkę i kuchenkę elektryczną czy gazową.
    </section>
    <section>
        <time>23397</time>To nie jest tak, jak my opowiadamy, że bieda, że oni nie mają gdzie mieszkać i nie mają wody bieżącej – no z wodą bieżącą tam było gorzej troszeczkę – ale te wszystkie tego rodzaju historie mają. Więc jak on się patrzył w telewizję, jak się nauczył cokolwiek czytać, jak usłyszał radia, jak sobie zdał sprawę, że zaraz obok niedaleko mieszkają ludzie, którzy mają po dziesięć osób służby, którzy mają wszystko, którzy mają po iks samochodów, którzy żyją w warunkach takich (jak to się mówi po francusku: Ils sont assis avec derrière dans le beurre, to znaczy się, przepraszam, tyłkiem siedzą w maśle), to zaczęli... trudno im się było buntować, bo ta władza była trzymana, wojsko. Oficerowie byli kupowani po prostu przez partie polityczne rządzące. A w tych krajach południowoamerykańskich praktycznie jedyną dobrą organizacją to jest wojsko. Ktoś, kto ma wojsko, to ma władzę.
    </section>
    <section>
        <time>23467</time>I raptem, jak się zjawia wojskowy, taki jak ten obecny prezydent, który naturalnie popełnił cały szereg błędów, i zaczyna im obiecywać, że – <span style="font-style: italic;">Słuchajcie, to się musi zmienić, tak dalej być nie może. </span>A ich jest 80 albo ponad 80 procent, takich, co nic nie mają, to kto może wygrać wybory? Muszą przegrać wybory ci, którzy mieli. I muszą psioczyć na to, co się w tej chwili dzieje, a na pewno dobrze się nie dzieje. Bo znowu ci ludzie, którzy doszli do władzy, to nie są żadni idealiści. Być może, że prezydent jest idealistą, ja nie wiem. On jest wielkim przyjacielem Fidela Castro; Fidel Castro swojego czasu był idealistą. Ale ludzie, którzy go otaczają, na pewno idealistami nie są. Trochę się tam dzieje, w pewnym sensie administracyjnym. Na przykład wprowadzili płacenie podatków.
    </section>
    <section>
        <time>23537</time>Pan chce wierzyć, że ja nigdy nie zapłaciłem podatku przez te lata? Wypełniałem co roku deklaracje podatkowe, ale mój rachmistrz – biuro, któremu ja przekazywałem wszystkie papiery, żeby tego u siebie nie mieć – to tak kombinował, tak to przedstawiał, że właściwie ja dochodów nie miałem. Ale ja byłem za małym towarzystwem na to, żeby rząd się mną interesował, rząd nigdy tego nie sprawdzał. Rząd sprawdzał takie olbrzymie przedsiębiorstwa, które miliardami operują, więc kompanie naftowe, kompanie budownicze, ich to interesowało, to sprawdzał. Ale takie jak moje i mnie podobne, które zatrudniały czternaście osób w biurze i siedmiu szoferów, to co ich to obchodziło. <span style="font-weight: bold;">Proszę mi powiedzieć, w tej Wenezueli Pan był pewnie tak mocno pochłonięty pracą?</span> Ja wstawałem o godzinie czwartej rano, jak prowadziłem ciężarówkę, po to, żeby wystartować o godzinie wpół do piątej, bez śniadania.
    </section>
    <section>
        <time>23623</time>A jak wracałem – albo wracałem, albo nie wracałem do domu na noc, to zależy od tego, gdzie byłem tą ciężarówką – jeżeli wracałem, to się kładłem spać, to była godzina dziesiąta. Tak że ja bardzo niewiele spałem. I przez pierwsze siedemnaście lat ja nigdy nie miałem wakacji żadnych. Co nie przeszkadza, że zawsze bardzo interesowałem się sportem. Sporty ja i moje dzieci żeśmy uprawiali. Muszę się pochwalić, ja przez trzy lata byłem mistrzem Wenezueli w jeździe na nartach wodnych. <span style="font-weight: bold;">To proszę opowiedzieć, jak to się stało, że Pan się zainteresował tym akurat sportem? </span>To są po prostu zbiegi okoliczności. Bo ja wiem, dlaczego ja się tym sportem akurat zainteresowałem? Trudno mi powiedzieć. Ja nie wiem, może go gdzieś widziałem. Tam są warunki klimatyczne tego rodzaju, które pozwalają na uprawianie całego szeregu sportów, które tutaj wymagają olbrzymiego nakładu pieniężnego ze względów klimatycznych.
    </section>
    <section>
        <time>23700</time>Tam nie. Bo tam jest temperatura wody od 28 grados wzwyż, morskiej wody. Jest ciepło. W 1952 roku – to ja miałem 32 lata – byłem jednym z członków grupy, która była wydelegowana na zawody międzynarodowe w łapaniu ryb pod wodą, ale bez butli. I to się odbywało w Bonaire. Bonaire, Aruba i Curaçao to są te trzy wyspy holenderskie kiedyś, dzisiaj one mają połączenie z Holandią. Ja byłem zapasowym, ja nie byłem tym, który brał bezpośrednio udział, tylko w razie gdyby któremuś z członków tych biorących bezpośrednio udział w zawodach coś się stało – a to bardzo łatwo, żeby coś się stało – to ja miałem go zastąpić. Było nas dwóch takich – ja i jeden młody Austriak. To było w 1952 roku. A później zainteresowałem się tymi nartami wodnymi. Nie wiem, dlaczego się zainteresowałem.
    </section>
    <section>
        <time>23800</time>W każdym razie ja i paru innych, znaczy się moja rodzina i parę innych rodzin wenezulańskich, żeśmy stworzyli takie grono, które zaczęło ten sport wprowadzać w Wenezueli. To ja mogę panu pokazać cały szereg wycinków z gazet, tutaj leżą. Więc myśmy naturalnie nie należeli do żadnej federacji międzynarodowej, bo przede wszystkim nie bardzo wiedzieliśmy, czy taka istnieje. Po wtóre, w tym czasie być może ten sport w skali międzynarodowej nie był tak rozpowszechniony. Aha! Już wiem, widziałem to na filmach w telewizji, co w Stanach Zjednoczonych robią ci narciarze wodni rozmaite cuda – tak, to było powodem. Ale właśnie w tej grupie było paru Wenezuelczyków takich bardzo zamożnych. Stworzyliśmy cały szereg kategorii. Ja należałem do kategorii najstarszych.
    </section>
    <section>
        <time>23875</time>Tak że to były zawody, które polegały na slalomie, na jeździe figurowej i na skokach. Skakałem 29 metrów, mój kochany panie. Się na tą skocznię wjeżdżało, na tą rampę drewnianą, z szybkością ponad 120 kilometrów na godzinę. Zderzenie przy lądowaniu na wodzie, to ta woda jak cement była twarda. Ja przepraszam, że tak mówię – miałem dupę siną. Bo nie zawsze się człowiekowi udało tak wylądować, że nie uderzył tyłkiem wody. Tak że ja przez jakieś trzy lata byłem w swojej kategorii wiodącym. A cała moja rodzina była wiodąca w swoich kategoriach. Jest taka wyspa bardzo turystycznie rozwinięta i znana nawet wśród biur turystycznych polskich, która się nazywa Margarita, wyspa wenezulańska. To myśmy z tej Margarity do Puerto la Cruz na nartach przejechali w wzburzonym morzu na jednej narcie 120 kilometrów. To nie jest wesołe. Tym bardziej, że gwardia narodowa miała nami się zajmować... Jak ja się później zastanowiłem, co ja zrobiłem, ze swoimi dzieciakami, to powiadam – <span style="font-style: italic;">Synu! Gdzieś ty miał rozum!</span> Potem dzieciaki grały w tenisa, pływały.
    </section>
    <section>
        <time>23996</time>Moja rodzina była bardzo mocno zaangażowana w sport w różnych dziedzinach. Czego nie mogę powiedzieć o reszcie Polaków. To jest ciekawe. Spośród rodzin polskich, które interesowały się sportem, tak jak moja rodzina, to chyba nie było nikogo więcej. Byli, którzy troszeczkę mniej się interesowali. I to naturalnie miało później niechybnie wpływ na rozwój tej młodzieży. Moje dzieciaki do czasu dorosłości – przecież mój najmłodszy syn to ma 60 lat skończone – wyścigi łódek, Bóg wie nie co, klimaty tam ku temu dają tą szansę. Ta młodzież nie spędza większości czasu przed komputerem, tylko na świeżym powietrzu. <span style="font-weight: bold;">To tak można powiedzieć, że Pan osiągnął sukces, w zasadzie zaczynając prawie od zera.</span> Na pewno tak.
    </section>
    <section>
        <time>24108</time><span style="font-weight: bold;">Myśli Pan, że to też takie specyficzne miejsce, ta Wenezuela, do tego, do osiągnięcia sukcesu było?</span> Na pewno. Ja uważam, że ci, którzy przyjechali w tym czasie co ja albo może później nawet do Wenezueli, nawet jeżeli przyjeżdżali bez żadnych finansowych zasobów, to mieli dużo większe szanse niż ktokolwiek, kto by na przykład pojechał w tym czasie do Stanów Zjednoczonych. Dlatego że sam fakt, że się było białym, to już stawiał pana na pewnym szczeblu społecznym, w pewnym sensie – biały człowiek. W Wenezueli dzisiaj statystyki prawdopodobnie uległy zmianie, ale kiedy myśmy z żoną jeszcze tam przed przeniesieniem się tutaj mieszkali, to tam mniej więcej to wyglądało w ten sposób, według ministerstwa de fomento, że było tak: 18% białych, z tych 18% byli biali ludzie wenezuelscy (to nigdy nie było wiadomo, jak naprawdę było; oni niejednokrotnie mieli takie wpływy rysów czarnych ludzi, a więc ten szeroki nos albo jakieś takie inne historie), 1% Indian, a reszta kolorowi.
    </section>
    <section>
        <time>24228</time>Jak tam się dziecko rodzi w rodzinie wenezulańskiej, to pierwsze – jakiego on koloru jest, a później jakiej płci. <span style="font-weight: bold;">No oczywiście to całe takie rozwarstwienie społeczne widać też na ulicach, prawda?</span> Ale tam nie ma tego, że biały traktuje źle kolorowego. Nie, wręcz przeciwnie. Tam nie ma tych takich różnic. Powiedziałbym, że ja jestem biały, to ja jestem czymś lepszym, ja to będę podkreślał. Być może są jakieś wyjątki, które to robią, ale to są raczej wyjątki. Tam jak równy z równym. Pod tym względem to jest Wenezuela, powiedziałbym, takim nawet, w pewnym sensie, przykładem dla innych. Bo w Stanach Zjednoczonych to musieli to wprowadzić prawem, takim czy innym. W innych krajach dzisiaj w Europie czy gdziekolwiek indziej to jest to prawo takie, jakie ono jest. A tam to było w naturalny sposób. I nie tylko w Wenezueli. To we wszystkich krajach Południowej Ameryki to samo.
    </section>
    <section>
        <time>24304</time><span style="font-weight: bold;">A jeszcze opowiedziałby mi Pan dzisiaj na koniec tak, jak wyglądała ta podróż z nitrogliceryną? Jak długo jechaliście?</span> To zależało zawsze, za każdym razie indywidualnie. Ja sześć razy brałem udział, przepraszam, siedem razy pojechałem. W tych siedmiu podróżach to były trzy różne trasy, bo to zależy do jakiego kampamentu. Bo ta nitrogliceryna była potrzebna im do gaszenia pożaru. Jeżeli przy wierceniu takiego szybu nastąpił na skutek takich czy innych nieostrożności, ta ropa, która raptem wytryskiwała, zapaliła się, no to straszna historia. I specjaliści od gaszenia takich pożarów, tych, o których ja słyszałem, to byli sami Amerykanie, to straszne pieniądze zarabiali, olbrzymie pieniądze, żeby ugasić taki pożar. I między innymi jednym ze środków to była nitrogliceryna, którą oni wrzucali. Rozrywało to w jakiś sposób, to wpływało na gaszenie. To były bezdroża, bo to były świeżo zakładane, tak jak panu mówiłem, ten Richmond Exploration Company.
    </section>
    <section>
        <time>24397</time>Oni wiercili w nowych miejscach, nowych koncesjach, które dana firma naftowa dostała. Być może wcześniej dostała tę koncesję, ale to był ich jakiś tam obszar, który postanowiła eksploatować. Bo ja nie wiem, czy oni to dostali tą koncesję akurat w tym momencie, w którym myśmy tam jechali, czy już mieli go przedtem. Ale wiercenia zaczynały się tam. <span style="font-weight: bold;">A ciężarówka jak wyglądała? Jak była zabezpieczona?</span> (śmiech) Elżbieta, my mamy gdzieś zdjęcie tej pierwszej mojej ciężarówki? ? (żona: Nijak nie była zabezpieczona.) Nie wiem, czy pan widział w filmach takich wojskowych, które pokazują, na przykład D-Day, te ciężarówki, które jeżdżą, to była jedna z takich ciężarówek. Taki charakterystyczny przód, dyferencjał z przodu, dyferencjał z tyłu. A miał tylko jeden dyferencjał z tyłu, bo były też ciężarówki, które miały podwójny dyferencjał z tyłu i jeden z przodu.
    </section>
    <section>
        <time>24487</time>To te brały większą ilość ciężaru. Moja ta pierwsza ciężarówka, którą ja kupiłem w San Antonio, miała tylko jeden. Ona niczym nie była zabezpieczona. ? żona: Widać te różnice. Pan prezentuje generację ludzi urodzonych w normalnych warunkach, gdzie są pewne zakazy, nakazy, pewne zabezpieczenia, pewna higiena pracy. <span style="font-weight: bold;">Na pewno. Ale z drugiej strony też myślę o tym jako o pewnych czasach, powiedzmy, pionierskich, więc chciałbym usłyszeć, jak te czasy pionierskie wyglądały. </span>Nie było żadnego zabezpieczenia, absolutnie żadnego. Ta skrzynka z nitrogliceryną – to jest płyn – to była odpowiednio zabezpieczona. To było zabezpieczone nie przeze mnie, tylko przez wytwórnię, przez tą firmę, która to kupiła i która przekazywała to przez Richmond Exploration.
    </section>
    <section>
        <time>24564</time>To przychodziło w bardzo specjalnym opakowaniu, zabezpieczone ze wszystkich stron. Tak że to pewnego rodzaju wstrząsy, które powodują wybuch, były przewidziane, że to wytrzymuje. To było bardzo poważnie zabezpieczone. Jeżeli o takim zabezpieczeniu pan myśli, to to miało miejsce. Bo dynamit nie. Ale też był pakowany odpowiednio w skrzyniach, tak jak się pakuje tego rodzaju historie. Ta moja ciężarówka w wojsku, w czasie działań wojennych, jeżeli ona tam w ogóle była, była w Ameryce, więc ja wątpię, że ona kiedykolwiek z Ameryki wyjechała. Bo z demobilu te, które były w Europie ciężarówki amerykańskie, no to były sprzedane w Europie, nikt ich nie woził z powrotem do Ameryki. To ona miała oficjalnie – do przewozu do dwóch ton maksimum. No to oni przewozili amunicję. Ja, jak woziłem tą nitroglicerynę i dynamit, to ja też dwóch ton nigdy nie przekroczyłem chyba, może mniej nawet miałem. Trudno mi powiedzieć w tej chwili.
    </section>
    <section>
        <time>24656</time>Ale te zabezpieczenia tego typu istniały. Ale poza tym żadne inne, znaczy się w sensie samej ciężarówki jako takiej, żeby ona była do tego specjalnie przygotowana, to absolutnie nie. Po prostu platforma, haczyki, to się kładło, sznurek. <span style="font-weight: bold;">Ilu Was jechało w kolumnie?</span> Zależy. Najkrótsza kolumna, jaka jechała, to jechało nas cztery ciężarówki. Ale tak przeciętnie sześć, siedem.<span style="font-weight: bold;"> Długo się za kierownicą siedziało?</span> To jest tak dosyć trudno, bo to tak – osiem godzin. Nie. Człowiek jechał, musiał stanąć, bo trzeba było sprawdzić, którędy można pojechać. Trzeba było coś wyciąć, trzeba było coś posypać i tak dalej. Tak że to właściwie zależy do jakiego kampamentu – do jednego się dojeżdżało w przeciągu dwóch i pół dnia, do innego w przeciągu czterech dni, do innego w przeciągu trzech dni. To wszystko zależało od warunków, od pory deszczowej też, to miało duży wpływ.
    </section>
    <section>
        <time>24743</time>W porze deszczowej nie było tak źle, te wszystkie piaski, to wszystko twardniało. Ja mówię o tym Estado Monagas, które jest bardzo piaszczyste, więc tam akurat ta pora deszczowanie nie była zła. <span style="font-weight: bold;">To raz wyleciała w powietrze ta ciężarówka?</span> Wyleciała więcej niż raz. Za mojej pamięci wyleciała raz. <span style="font-weight: bold;">Było jeszcze co zbierać z tego?</span> Nie, naturalnie człowiek dużo nad tym się nie zastanawiał. Szczątki ludzkie – były prawdopodobnie jakieś. To jest tak trudno się przenieść nawet mentalnie do tego, bo ci ludzie ze mną włącznie, to tak mówiliśmy „nasermater” na wszystko. Zna pan takie powiedzenie? To jest przedwojenne powiedzenie, to jest bardzo brzydkie powiedzenie, ale to jest takie męskie właśnie takiego towarzystwa. Tak że „wszystko pies to trącał”, tylko w bardzo wulgarny sposób, „będzie co będzie.”
    </section>
    <section>
        <time>24816</time>Więc jeżeli chodzi w ogóle o moje życie, to ja muszę powiedzieć, ponieważ ja matkę straciłem, a ojciec zajmował tego rodzaju pozycję, że nie mógł się zająć moim wychowaniem, tylko oddawał mnie komuś bliższemu albo dalszemu, w co interweniowała moja babcia, to to spowodowało w momencie, kiedy ja już doszedłem do wieku jakichś ośmiu, dziewięciu czy dziesięciu lat, że ja stałem się bardzo samodzielny. Ja sam wszystko starałem się sobie załatwić, zrobić w granicach tego codziennego życia między młodzieżą, kolegami. I to dało mi, że będąc już i w wojsku, i w czasie działań wojennych, ja podejmowałem cały szereg decyzji, które całe szczęście dały rezultat pozytywny. Na przykład wycofanie się z punktu obserwacyjnego – jak widziałem, że Niemcy już się przeprawili przez Bugo-Narew tutaj na wysokości Dębe, Poniatów, ja wydałem rozkaz, ponieważ byłem najstarszym wśród tej grupy zwiadowców w punkcie obserwacyjnym, wycofania się.
    </section>
    <section>
        <time>24899</time>Myśmy się wycofali i w ten sposób uniknęliśmy wpadnięcia do niewoli. Przyjechałem na stanowisko ogniowe w momencie, kiedy dowódcę baterii – porucznika Wiktora Ziarskiego – zabito, to znaczy został ranny i umarł. Więc wtedy ja mimo woli objąłem komendę, bo ci ludzie byli zdezorientowani, a już piechota niemiecka szła, już było ją widać z daleka. Wprowadziłem, tak zwane, strzelanie ogniem odbitkowym i to uratowało baterię. Myśmy mieli czas się wycofać. Dlaczego o tym mówię? Dlatego że cały szereg takich akcji to wynikały może z tego, że ja miałem dużą swobodę działania, że jako młody chłopak nie byłem ciągle prowadzony za rączkę tu i ówdzie, tylko sam podejmowałem działanie. Tak że, jak już mnie aresztowano i ja siedziałem na Pawiaku, i miałem ten referat 3C (czyli ja nie mogłem się komunikować z zewnątrz ani ze mną nie mogli się komunikować), i ja byłem skazany tylko na więzienne jedzenie, to to doprowadziło do tego, entre paréntesis, że ja poszedłem do doktora Lotha i dostałem tak zwane zupki.
    </section>
    <section>
        <time>24991</time>Ale ja marzyłem o tym, żeby z tego więzienia w jakiś sposób, że tak powiem, wyjechać czy żeby było możliwe uciec. Ale to na razie nie wchodziło w rachubę. Więc jak nas wywieźli 17 na 18 stycznia w 1943 roku na Majdanek, to ja byłem w pewnym sensie zadowolony, bo ja wiedziałem, że w obozie koncentracyjnym jest bardzo źle, według tego, co człowiek słyszał w więzieniu z opowiadań, ale że można kombinować. I tego rodzaju kombinacje właśnie były. Mnie to o tyle ułatwiało sprawę, że ja znałem doskonale język niemiecki i mnie w związku z tym dano pewnego rodzaju funkcję takiego dolmetschera – tłumacza i gońca. Czyli ja mogłem jakoś skombinować sobie tą kromkę chleba ewentualnie gdzieś z boku czy jakąś inną zupkę, czy jakieś inne pożywienia. I to naturalnie ułatwiało życie w obozie koncentracyjnym. Natomiast sam fakt widzenia... W 1943 po powstaniu getta warszawskiego część Żydów, którzy nie byli akurat bojownikami getta, tylko to po prostu byli Żydzi, którzy jeszcze mieszkali w getcie, sprowadzono.
    </section>
    <section>
        <time>25082</time>Myśmy byli wtedy akurat na IV polu, ale ja pamiętam, że jako goniec trafiłem na I pole w tym momencie, kiedy tam przyszedł taki jeden transport tych Żydów. A to I pole to było pole kobiet – jak panu wiadomo, Majdanek miał mężczyzn i kobiety. Ja patrzałem, jak ci ludzie szli – to szły kobiety, dzieci, starcy, mężczyźni w różnym wieku i tak dalej – i oni już sobie zdawali sprawę prawdopodobnie, że idą na śmierć. To było takie moje odczucie osobiste. Dlaczego? Dlatego że cały szereg osób tych idących piątkami – chyba piątkami oni szli, bo Niemcy zawsze w piątki ustawiali – to rzucali poprzez druty rozmaite zawiniątka. I w tych zawiniątkach były: i złote monety, najczęściej tak zwane świnki, i jakieś kosztowności, i jakieś pieniądze, i jakieś fotografie. Zależy. I te kobiety, które tam były, zbierały te rzeczy i później robiły z tym, już nie wiem co. I widać było, że oni szli. Dlatego że krematorium w tym czasie na Majdanku mieściło się na ? górce. Nie było jeszcze to drugie krematorium, które w tej chwili pokazują zwiedzającym. Właściwie to nie było krematorium, to była gazkamera. Krematorium w ogóle tam nie istniało zasadniczo. Mówiono, że oni idą po to, żeby się wykąpać, więc kazano im rozbierać się do naga.
    </section>
    <section>
        <time>25192</time>Wchodziło to towarzystwo, zamykano za nimi drzwi, były tam te główki prysznicowe, ale tamtędy wpuszczano ten gaz. Tych krzyków nie było słychać, natomiast później opowiadali... Bo jeszcze teraz co się działo? Tych ludzi już zagazowanych, te trupy, trzeba było usuwać, bo inni czekali na śmierć. Kto to robił? To robili więźniowie. To były takie specjalne komanda, które później najczęściej co pewien czas też wykańczano. Oni te trupy usuwali. I oni to opowiadali, bo myśmy tego nie widzieli, tego nie można było zobaczyć, przynajmniej ja nie byłem w stanie takich rzeczy zobaczyć. Natomiast te trupy później palono – bo jeszcze to krematorium tam nie pracowało na górze dobrze albo jeżeli pracowało, to niedostatecznie szybko – palono w dołach, które były wzdłuż pól wykopane.
    </section>
    <section>
        <time>25269</time>Te ciała tam układano, polewano czymś, ciała, później tam bodajże kładziono jakieś drewno i później znowu ciała, polewano. I był tam taki ten szef, Thumann się nazywał, w każdym takim wspomnieniu z Majdanka to nazwisko się powtarza. On potrafił stać i patrzeć się długi czas na to, jak te trupy się palą. To było takie jedno tragiczne... Drugie takie... Poza tym myśmy mieli tam organizację młodych ludzi, takich jak ja. Ja pamiętam takiego Laskusa. Czesiek Kulesza, on był prezesem związku majdankowców. To byli wszystko moi rówieśnicy, też podchorążowie, którzyśmy tworzyli pewnego rodzaju związek. To znaczy się, na czym ten związek polegał? Przede wszystkim na nawiązaniu kontaktu z Lublinem, z paniami z komitetów, które tam się w Lublinie wytworzyły, po to, żeby dostarczały rozmaite środki, szczególnie na biegunkę, która panowała nagminnie.
    </section>
    <section>
        <time>25371</time>Ale takim drugim momentem, który żeśmy wszyscy przeżyli chyba, to był ten 3 listopada w 1943 roku. Ja chyba to wspominałem w swoim opowiadaniu, kiedy tych wszystkich Żydów z podobozów, które należały administracyjnie do Majdanka i prawdopodobnie z innych części, z łapanek być może też, zabito. Myśmy wtedy to sobie myśleli w ten sposób – No mój Panie Boże, dzisiaj Żydzi, jutro my. I ja przypominam sobie, że każden z nas starał się gdzieś jakiś kawałek czegoś znaleźć, żeby w razie czego, gdyby nas chciano pędzić jak owce – bo ci Żydzi szli rzeczywiście... Ja tego nie rozumiem – oni szli, wiedzieli, że idą na śmierć, nie było żadnych reakcji, z bardzo niewieloma wyjątkami. Szli na śmierć i wiedzieli o tym.
    </section>
    <section>
        <time>25443</time><span style="font-weight: bold;">A tego 3 listopada to jak Pan siebie pamięta? Gdzie Pan był?</span> Ja byłem na IV polu. Majdanek miał pięć pól: I pole, potem międzypole (w którym był bunkier, gdzie siedział Radziwiłł między innymi, któremu proponowano zrobienie jakichś tam przyjaznych stosunków z III Rzeszą), później było II pole, III pole, IV pole i V pole. V pole – był rewir. Ja byłem na IV polu, a ich spędzano na V pole, czyli na nasze sąsiednie pole. Myśmy ich widzieli, ja byłem też na tym polu. Tu była droga i tu były wejścia do pól. Ale te pola miały ten dłuższy bok. Wzdłuż tego dłuższego boku, który dawano na krematorium, obalono słupy z drutami kolczastymi, tak że zrobiono taką szeroką jak gdyby bramę, przejście. I tych Żydów, którzy byli na tym V polu, siedzieli – pole to jednak duży teren – i ich stopniowo prowadzono tam, stawiano.
    </section>
    <section>
        <time>25543</time>Tego, że ich stawiano nad tym, to myśmy już nie widzieli, nie mogliśmy tego widzieć. Ale ich stamtąd prowadzono i tam rozstrzeliwano. Myśmy byli przerażeni. Ja mówię o ludziach młodych i o sobie. Chęć, bo ja wiem, przygotowania się do ewentualności, żeby zareagować zupełnie inaczej. <span style="font-weight: bold;">A proszę mi powiedzieć, ten pierwszy moment zetknięcia się z obozem jak Pan pamięta?</span> Myśmy przyjechali w nocy, bo to z siedemnastego na osiemnastego. Jedni podają, tak jak ja widziałem jakieś tam wspomnienia, że do tego obozu na Majdanku to nas przywieźli osiemnastego. Ale ja powiadam, to była noc z siedemnastego na osiemnastego. Bo myśmy wyjechali z Dworca Wschodniego pociągiem, jechaliśmy, trudno powiedzieć, ile dokładnie czasu, tego ja sobie już dokładnie nie przypominam, w bydlęcych wagonach.
    </section>
    <section>
        <time>25610</time>Dowieźli nas do Lublina i stamtąd piechotą – wtedy Majdanek był poza miastem Lublinem, to była część wsi Dziesiąta, którą część tej wsi władze niemieckie wysiedliły gospodarzy i na tych wysiedlonych terenach powstał obóz i tereny obozowe uprawne. Ponieważ ja w pewnym momencie należałem do komanda Lagergut, czyli komando, które wychodziło, robotnicy wychodzili z obozu, szli drogą – która do dnia dzisiejszego istnieje, tylko naturalnie ma zupełnie inny charakter, asfaltowa – dochodziliśmy do Lagergut. I tam była brukiew, jakieś kartofle, bo to były nie tylko dla obozów, dla jeńców, ale przypuszczam, że też dla esesmanów. I tam ci chłopi z tej części wsi Dziesiątej, która nie była wysiedlona, sprzedawali bochenki chleba. Za bochenek chleba była cena pięciu rubli w złocie. To jest fakt.
    </section>
    <section>
        <time>25696</time>I ten bochenek trzeba było jeszcze później przenieść do obozu, bo przecież nikt tego nie był w stanie zjeść od razu, trzeba było się podzielić. Bo te pięć rubli w złocie, żeby je zdobyć – to skąd one pochodziły, te ruble w złocie? Więc albo z tych przerzucanych pieniędzy ewentualnie przez Żydówkę – wspominałem. Ale to było jednego czy dwa dni. Ale były przecież te tak zwane komanda, które w tych barakach ubrania pożydowskie czy po uśmierconych osobach, niekoniecznie Żydach, bo to mogli być też i nie Żydzi (proszę nie zapomnieć o tym, że to nie tylko chodziło o Żydów polskich; tam byli czescy, słowaccy, holenderscy, belgijscy, francuscy, niemieccy i tak dalej, cały szereg tych obywateli), te ubrania, buty – to dzisiaj jeszcze można zobaczyć, przynajmniej buty mają – były przeszukiwane pod okiem esesmanów przez więźniów. I to wszystko, co było znalezione, musiało być oddane im. Więc tam znajdowano. Ale część tych drobnostek – pięć rubli w złocie to jest mała monetka – w jakiś sposób je szmuglowano do obozu właśnie w celu możności kupienia tego bochenka chleba czy jakiejś tam ilości cukru.
    </section>
    <section>
        <time>25810</time><span style="font-weight: bold;">A jak kupowaliście od tych chłopów, to Niemcy ci, którzy nadzorowali Was, to...</span> Jeżeli chodzi o ten Lagergut, moje osobiste przeżycia z Lagergut – ja tam niedługo byłem na tym komandzie niestety – to były takie, że tam był taki esesman. To był Niemiec, ale już w starszym wieku, on musiał mieć w tym czasie już jakieś pięćdziesiąt parę lat. I on był chyba Saksończyk. On tak na ogół to był taki bardzo służbista, ale on nie prześladował tych ludzi. On wiedział o tym, co się dzieje, na pewno wiedział ten akurat esesman w tym czasie, kiedy ja byłem. Gdyby to ktoś w sposób ordynarny robił na jego widoku, to on by na pewno zareagował. Ale jak tam ktoś robił coś po kryjomu – ten chłop poszedł czy coś w tym sensie, bo to były zabudowania też tam rozmaite takie gospodarskie – to on się może odwracał tyłem albo udawał, że nie widzi. Tak że między nimi czasami trafiali się ludzie. Poza tym, w samym obozie panowała – w tych blokach, w tych barakach – bardzo ostra dyscyplina.
    </section>
    <section>
        <time>25913</time>Ukradzenie chleba było karane śmiercią przez więźniów. Nie zawsze wykonywano ten wyrok. Bo głód doprowadzał do czego? Myśmy pajdkę chleba dostawali wieczorem. Więc na przykład co ja robiłem? Ten chleb wziąłem, kawałeczek sobie zjadłem i resztę zostawiałem pod zagłówkiem na rano. Rano była tylko kawa. Już nie pamiętam, czy rano dostawałem, czy wieczorem dostawałem ten chleb. W każdym razie ja go rozdzielałem. I wiem, że część tego chleba, który ja nie zjadłem, a takich było cała kupa, nie chcę powiedzieć, że była akurat większość, przypuszczam, że była większość, szczególnie wśród ludzi mniej więcej w moim wieku, że sobie chowali ten chleb. Ale byli tacy, którzy kradli to. Więc jak takiego złapano, to niejednokrotnie karano.
    </section>
    <section>
        <time>25982</time>Na baraku, na którym ja mieszkałem, nie było takiego wypadku, żeby ukarano śmiercią. Ale wiem, że na innych barakach były takie wypadki, rzadkie, ale były. <span style="font-weight: bold;">A Pan pamięta głód? </span>Taaak... Tak. Głód i choroby. Tyfus plamisty, biegunka, flegmona – słynna choroba flegmona. Tak się nazywało tam to, znaczy po prostu gnicie ciała. Już nie mówię o szkorbucie. Ale z drugiej strony trzeba przyznać, że na rewirze, na tym V polu, gdzie pracowali lekarze Polacy oraz między innymi stomatolodzy też, mnie wyleczono zęby. Ja tam chodziłem, wyleczono. Te plomby, które ja tam miałem założone, przez długie lata, w Wenezueli jeszcze je miałem przez długi czas. Tak że to było zrobione naprawdę dobrze. Tam też uratowano mi życie.
    </section>
    <section>
        <time>26060</time>Ja nie wiem, czy ja o tym opowiadałem? Że jak Żydów wykończono, to ja pozostałem lagerschreiberem w bardzo krótkim okresie, bo dostałem tyfusu plamistego i poszedłem na to V pole na blok zakaźnie chorych, do którego esesmani nie wchodzili, bo się bali. <span style="font-weight: bold;">To jak Pan pamięta, to ten taki moment najtrudniejszy to właśnie związany z chorobą, z tyfusem?</span> O mnie chodzi osobiście? <span style="font-weight: bold;">Tak, Pana osobiście.</span> No chyba tak. Bo przecież położono mnie w tym bloku w sąsiedztwie jakiegoś gruźlika. A w ogóle szczęśliwie, że mnie tam położono, bo inaczej bym poszedł na blok normalnie chorych na tyfus plamisty, no to bym poszedł do gazkamery. Ale ja sobie z tego nie zdawałem sprawy, dlatego że ta gorączka, która przy tym była... przecież ja tam ważyłem 42 kilo, jak przeszła ta choroba. Miałem zajęte szczyty płuc, już początek gruźlicy. Ponieważ ja miałem jednak bardzo dobrą opinię wśród kolegów w obozie... Myśmy tworzyli taką grupę, taką jak gdyby organizację, która szukała kontaktów. Poza tym tam były inne grupy też, myśmy się między tymi grupami jakoś nie kontaktowali, każden starał się być jak najbardziej anonimowy, żeby nikt o tym nie wiedział.
    </section>
    <section>
        <time>26163</time>Parę ucieczek jednak było z Majdanka. I to takich pokazowych ucieczek. <span style="font-weight: bold;">A jak Pan był tam na tym rewirze, to umieralność była duża?</span> Ja tego nie mogę panu powiedzieć, bo mnie na ten rewir praktycznie zaprowadzono pod rękę, bo ja już miałem ten tyfus, bardzo wysoką gorączkę. Tak że ja nie wiem, ale ona musiała być chyba duża – umieralność. Wysyłanie do gazkamery, bo to gros ludzi to było z tym tyfusem plamistym na skutek roznoszony przez wszy. <span style="font-weight: bold;">A proszę mi powiedzieć, Pana prace. Bo tak zaraz na początku został Pan już wybrany tym gońcem?</span> Nie, nie od razu. Ale początkowo nas specjalnie do pracy tak, o ile ja sobie przypominam, nas tam nie goniono. Obstukiwaliśmy cegły, przenosiliśmy te cegły z jednego miejsca na drugie, jeździło się takim walcem, bo te cegły rozbite, wysypywano drogę wzdłuż pól.
    </section>
    <section>
        <time>26257</time>Ciągnęło się jakiś walec w jedną stronę, w drugą stronę. Ale któregoś dnia, ja nie wiem, jak oni się dowiedzieli, czy ja coś powiedziałem po niemiecku, czy coś w tym sensie, w każdym razie fakt, że ja znałem język niemiecki ułatwił mnie to. Po obiad to się chodziło, bo kuchnie były na końcu pola. Przy drodze było wejście, brama, strażnik, budynek administracyjny tego pola, gdzie był lagerältester, ja mówiłem, że to był obóz rządzony przez zielone i czarne winkle niemieckie, więc Berufsverbrecher. To oni tam mieli Schreibstube, człowiek wchodził, to musiał się zameldować albo jak wychodził, musiał się zameldować. Jak wychodziła grupa do roboty, to ten kierownik tej grupy, najczęściej jakiś kapo, mówił, że tylu i tylu wychodzi do takiej i takiej roboty. Oni go wypuszczali i to wszystko było pod okiem.
    </section>
    <section>
        <time>26335</time>I później był plac apelowy pośrodku, z jednej i drugiej strony baraki mieszkalne, a u góry magazyny i kuchnie. Jak już wspominałem, to te kuchnie były prowadzone do czasu zagłady, wykończenia Żydów, przez Żydów czeskich czy słowackich, trudno powiedzieć, którzy się niespecjalnie mile odnosili do nas. Ja byłem jednym z tych początkowo, który chodził po te kotły z zupą. Byłem młody, jeszcze miałem trochę siły. Co było takie bardzo przykre w obozie, czego mnie obóz nauczył? Obóz nauczył mnie poznawania charakterów ludzkich. W tych warunkach takich normalnych, jak my żyjemy, pan spotyka człowieka – on jest taki, siaki i owaki. Ale ten sam człowiek, będący w warunkach, gdzie się nie wiedziało, czy za chwilę się nie umrze, gdzie było się głodnym, gdzie było się poniewieranym – ja nawet nie wiem, jak to określić – jego charakter się zmieniał na skutek warunków, w jakich się znajdował.
    </section>
    <section>
        <time>26426</time>A byli ludzie, którzy nie zmieniali tego charakteru, byli nadal takimi, jakimi powinni byli być, według własnego uznania. I to byli ludzie – jedna grupa. A druga grupa to była taka, która się zupełnie staczała. Oni byli w stanie wszystko zrobić za kromkę chleba, załamywali się. I mnie osobiście, to była taka szkoła życia, człowiek się patrzał na tych ludzi, widział. Może my, młodzi, ci, którzy byliśmy przesiąknięci patriotyzmem, bośmy walczyli o tą Polskę, bośmy byli w organizacji. Bo to najczęściej starsi ludzie od nas na ogół załamywali się. Młodszych od nas to tam niewielu było, oni raczej nie odgrywali specjalnej roli. Ale ci starsi niektórzy się załamywali. To byli ludzie, którzy zajmowali takie czy inne stanowiska, bo niejednokrotnie tam się spotykało ludzi, którzy w życiu cywilnym w Polsce zajmowali odpowiednio wysokie stanowisko. <span style="font-weight: bold;">A Pan miał takie momenty jakiegoś załamania w obozie?</span> Nie, nie miałem.
    </section>
    <section>
        <time>26525</time>Ja byłem bardzo twardy, muszę powiedzieć. Ja jestem bardzo twardy. <span style="font-weight: bold;">Ale co pomagało? Pewnie koledzy współwięźniowie – czy pomagało to, że się jest razem w grupie z takimi ludźmi, którzy podobnie...</span> Myśmy nie mieli wiele czasu na żadne takie specjalne zbliżenia, poza pewną grupą młodych ludzi. Mimo woli człowiek się dowiadywał. Bo ja na przykład na Pawiaku siedziałem pod celą na szóstym oddziale, gdzie nas było, w tej celi, około trzydziestu – to się zmieniało, bo zabierali, przychodzili nowi. Starostą tak zwanym tej celi był facet, który nie miał jednej nogi i on – młody stosunkowo człowiek, starszy ode mnie, rzecz jasna – ale on nie był chyba politycznym. Siedziało paru komunistów, ci byli skazani od razu, wiadomo, na śmierć.
    </section>
    <section>
        <time>26591</time>To akurat byli tramwajarze, tak się złożyło. I siedzieli ludzie, gdzie się bali. Myśmy się bali jeden drugiego, w pewnym sensie baliśmy się, żeby za dużo o sobie nie mówić, broń Boże. Chyba że ktoś zupełnie był wzięty z łapanki, no to on... Bo tacy też siedzieli między nami. I tacy byli w obozie koncentracyjnym też. Było pełno ludzi z łapanki, którzy ni w pięć, ni w dziewiętnaście się tam znaleźli. A niektórych nawet zwalniano na skutek interwencji rodziny z zewnątrz czy innych powodów, wychodzili z tego obozu. To byli ludzie z łapanki, którzy nie mieli absolutnie żadnego zaangażowania. A ci, którzy siedzieli, powiedzmy, tacy jak ja – wspomniałem nazwiska przed chwilą, które pamiętam – to byli ludzie, którzy byli zaangażowani, tak jak ja, w jakąś robotę konspiracyjną, należeli do jakieś organizacji, walczyli w ten sposób o Polskę.
    </section>
    <section>
        <time>26655</time>I myśmy mieli do siebie zaufanie, ale nie mieliśmy za dużo czasu, żeby na ten temat rozmawiać poza powrotem po apelu wieczornym do bloku. Ale też trzeba było uważać, jak się rozmawiało, żeby to nie docierało do niepożądanych uszu. Bo na pewno, wyobrażam sobie, że w każdym takim baraku był jakiś jeden albo dwóch kapusiów. <span style="font-weight: bold;">A na Pana bloku ci współwięźniowie to nie tylko Polacy? </span>Ja trafiałem na Polaków, tam nie mieliśmy innych narodowości akurat, jeżeli o mnie chodzi osobiście. Bywały takie wypadki, że na przykład na nasze pole mimo woli przychodził jakiś transport, przypominam sobie, przyszedł taki transport z Białej Podlaskiej, ludzi, których wygarnęli – tam była jakaś fabryka samolotów chyba – wygrodzili cały szereg od kierownictw do niższych szczebli, ludzi z rodzinami. I tak z rodzinami, ponieważ ich przywieźli w nocy, nie wiedzieli, gdzie – do poszczególnych bloków wsadzili. Więc raptem, ni stąd, ni zowąd, w męskim bloku znalazły się kobiety, znalazły się dzieci, znaleźli się mężczyźni. Przerażenie tych osób.
    </section>
    <section>
        <time>26761</time>Myśmy starali się te dzieci uspokoić w jakiś sposób, kobiety też uspokoić. Następnego dnia ich zabrali gdzieś, rozlokowali tak, jak Bóg przykazał. Ale nie mieliśmy nigdy żadnych takich... Nasz lagerältester, z którym najczęściej ja miałem do czynienia, to się nazywał August Schmuck – ja go zresztą później poszukiwałem na terenie Hamburga – to był Niemiec. Natomiast było sporo Cyganów, szczególnie dzieci cygańskie, było ich sporo. To ci rozmaici niemieccy kapo niejednokrotnie brali ich jako swoich, do seksualnych zapotrzebowań. <span style="font-weight: bold;">I były takie sytuacje, takie właśnie związane z homoseksualnym... </span>Ale to się nie działo na forum publicum. Taki lagerältester to on tam mieszkał gdzieś osobno, miał sobie tam jakiegoś chłopaka i koniec. Były wypadki, że ludzie, którzy już nie mogli wytrzymać, szli na te druty po prostu.
    </section>
    <section>
        <time>26842</time>Z wieżyczki strzelali do takiego gościa i zabijali go. To się widzi na tych filmach rozmaitych. <span style="font-weight: bold;">Proszę mi powiedzieć jeszcze właśnie, to jak Pana wybrano na tego gońca? </span>Ja sobie tego dokładnie nie przypominam. Ja mam wrażenie, że na apelach stawało się tymi barakami. I prawdopodobnie, ja przypominam sobie, że chyba któregoś dnia stałem jako jeden z pierwszych tego rzędu. Widocznie coś musiałem powiedzieć po niemiecku, usłyszeli, że ja mówię po niemiecku. Ten który przechodził, ten esesman się tym zainteresował, zagadał do mnie po niemiecku, ja prawdopodobnie po niemiecku mu odpowiedziałem. No i wtedy dostałem funkcję tego läufera. <span style="font-weight: bold;">Jakie były Pana zadania?</span> Nic, przenosiłem takie instrukcje z tego pola do tamtego pola. I człowiek kombinował, co tu może dostać, jakie wiadomości przenieść.
    </section>
    <section>
        <time>26928</time>To była żadna praca. Ale któregoś dnia przyłapano mnie i dostałem na koźle takim 25 batów. Taki kozioł specjalny. Lali, panie, ale ja nie pisnąłem. I Thumann stał przy tym, Thumann kazał mi 25 batów wlepić. Wlepili mi te 25 batów i po 25 batach zatrzymano się całe szczęście. Bo jak następna seria, to 50, to już było gorzej. <span style="font-weight: bold;">A to Pan pamięta jeszcze ten ból?</span> Baty to ja dostałem pierwszorzędne na Szucha. Tam to bicie tego, bo to nie był esesman, tylko to był więzień jakiś. No więc on niby musiał robić duży zamach, ale przypuszczam, że starał się, żeby jakoś to mniej bolało. Na pewno bolało, człowiek miał tyłek siny przez iks czasu, co tu dużo mówić, tyłek i nerki. Ale w porównaniu z tym, jakie lanie ja dostałem tutaj na Szucha, to to było nic. <span style="font-weight: bold;">To tam mocniej na Szucha pobili?</span> Tam ja dostałem straszne lanie. Pobity byłem fatalnie.
    </section>
    <section>
        <time>27021</time>Mnie zanieśli pod celę, ja nie byłem w stanie iść. <span style="font-weight: bold;">Czy pamięta Pan jakieś takie sytuacje, żeby były egzekucje i Pan był świadkiem tego?</span> Tak. Znaczy na Majdanku to ja nie pamiętam egzekucji takiej publicznej. Na Majdanku pamiętam tylko, że kiedyś, chyba to był Thumann, zastrzelił jakiegoś więźnia po prostu dlatego, że mu się nie podobał czy on coś odszczekał, czy powiedział nie tak, jak potrzeba – wziął i zastrzelił. To nie była publiczna egzekucja. Natomiast te publiczne to ja pamiętam z Natzweiler. Tam było tych trzech... trzech czy czterech? Ja chyba o tym opowiadałem, o tych lotnikach rosyjskich, którzy przeskoczyli i później dwóch publicznie powiesili. <span style="font-weight: bold;">To potem, po gońcu był Pan jeszcze tłumaczem? </span>To było równocześnie. Ja byłem bardzo krótko lagerschreiberem, parę dni. <span style="font-weight: bold;">No to już jak Pan jest lagerschreiberem, to odpowiedzialne bardzo? </span>To było bardzo odpowiedzialne, tak.
    </section>
    <section>
        <time>27127</time>Ale miało też cały szereg przywilejów – mieszkało się osobno w tym domku, miało się podwójne porcje jedzenia. Ci esesmani byli w pewnym sensie uzależnieni od prowadzenia stanu osobowego tego pola, tych ludzi, numery. Ja na przykład mam 3982 – mój numer z Majdanka. Tak że oni byli dobrze traktowani, tylko, jak powiadam, cały mój pech to, że to bardzo krótko trwało. <span style="font-weight: bold;">Jak się miało jakąś funkcję, to było też łatwiej w obozie? </span>Na pewno. Na przykład funkcja tego läufera, która była właściwie żadną funkcją. Chodziło o to, że człowiek mógł się poruszać, to była wielka satysfakcja, mógł zobaczyć cały szereg rzeczy, których inni nie widzieli i ewentualnie kombinować – gdzieś tutaj troszeczkę cukru, tam jakiś kawałek chleba, to tamto, to owo, przenieść taką wiadomość, et cetera. Był cały szereg w obozie kobiecym pań, które miały mężów.
    </section>
    <section>
        <time>27208</time>Więc to też chodziło o jakieś kontakty, to się przekazywało. Ale dawało to cały szereg możliwości. Akurat läufer i tłumacz to nie mieli dodatkowych racji żywnościowych, ale człowiek kombinował, jak mógł. <span style="font-weight: bold;">To jak się kombinowało? Proszę jeszcze opowiedzieć. </span>To zależy, jaka sytuacja była. To jest trudno powiedzieć. Człowiek przychodził na przykład na pole kobiece, a one gdzieś tam wykombinowały coś, jakiś cukier, coś w tym sensie. A ja przynosiłem wiadomość od męża. To te panie powiadają – <span style="font-style: italic;">No dobrze, kochany, to co? Może coś tego owego dla męża? Trochę cukru?</span> Dawały tego trochę cukru. To jak ja przynosiłem mężowi trochę cukru, to on się ze mną dzielił. <span style="font-weight: bold;">A paczki Pan dostawał jakieś? Pamięta Pan?</span> Na Pawiaku nie. A do obozu dostałem dwa razy chyba paczkę. To te paczki się odbierało na komendzie obozu.
    </section>
    <section>
        <time>27291</time>Oni otwierali, przeszukiwali, połowę zabierali sobie, jeżeli tam były jakieś takie bardziej interesujące ich rodzaje wędlin czy kiełbas, czy bo ja wiem, czego. Tak że człowiek dostawał taką paczkę bardzo uszczuploną. I jak człowiek przychodził, to się dzielił z kolegami. <span style="font-weight: bold;">A jak się dzieliliście? </span>Mój Panie Boże, jeżeli był kawałek boczku, dajmy na to, a było dwóch, trzech kolegów, no to się dzieliło na trzy części i się dawało. <span style="font-weight: bold;">A pryczę miał Pan z kimś wspólną? </span>To nie były prycze indywidualne... zaraz, zaraz, jak to na Majdanku? Nie, ja spałem na pryczy sam. <span style="font-weight: bold;">A na przykład handel papierosami?</span>To był, to istniał. Tylko że ja akurat nie paliłem w tym czasie papierosów w obozie. Ja przestałem palić na ten czas pobytu w więzieniu, w obozach, to ja nie paliłem. Tak że unikałem tego nałogu. Nie paliłem. <span style="font-weight: bold;">Proszę mi powiedzieć, potem ten transport do Natzweiler to był taki... </span>To był fatalny transport, bo myśmy parę dni jechali. To jednak, bądź co bądź, przejechaliśmy Polskę, całe Niemcy aż do Alzacji. Jechaliśmy w bydlęcych wagonach.
    </section>
    <section>
        <time>27402</time>Ja już sobie w tej chwili nie przypominam, jak to wyglądało po prostu z higieną tego przejazdu. Ale chyba było jakieś naczynie, żeby się ludzie mogli tam opróżnić i załatwić. Ale w tych bydlęcych wagonach to te okienka u góry są takie maleńkie. One były jeszcze zaciągnięte drutem kolczastym. Ale to nie przeszkadzało, że człowiek się wspinał jeden na drugiego i jak się dojeżdżało do jakiejś stacji, to mógł przez to wyglądać. Nie zawsze się widziało, do jakiej stacji się dojeżdżało. A niektóre, pamiętam, że się widziało, że to był Dresden czy Lipsk, czy Karlsruhe. Ale ja widziałem takie sceny, że jaki pociąg stawał dla tych czy innych powodów – może esesmani, którzy jechali razem tym pociągiem pilnując tych więźniów, może oni wychodzili za swoimi potrzebami, może dostawali coś, jakieś wiktuały czy coś w tym sensie – ale były kobiety Niemki w uniformach tego NSDAP, które tak przyglądały się tym wagonom z ciekawością.
    </section>
    <section>
        <time>27497</time>Ale to wszystko trwało długo, chyba parę dni, pięć dni żeśmy jechali. <span style="font-weight: bold;">No i Pan tam trafił potem. Praca, to rozumiem, że też przy fabryce takiej zbrojeniowej? </span>Natzweiler to był obóz, który się nazywał Nacht und Nebel Natzweiler. I pierwsza grupa Polaków, która przyjechała, to właśnie była ta grupa Polaków, która naszym transportem. Bo tam siedzieli przede wszystkim Belgowie, Norwegowie, Holendrzy, trochę Niemców, Francuzów, Alzatczycy, Lotaryńczycy i tak dalej. Oni siedzieli z powodów politycznych, to nie było za rąbankę. Bo jeszcze trzeba powiedzieć, na Majdanku było szalone zróżnicowanie więźniów. Tam byli z łapanki po prostu, byli za rąbankę tak zwaną, byli, Bóg wie, za inne przewinienia, nie polityczne. Po prostu – ot, złapany, dlatego że on zajmował jakiekolwiek stanowisko – i do obozu. Bardzo dużo było więźniów z Lublina, z więzienia lubelskiego. Co pewien czas to więzienie opróżniano i pchano ich do tego. Natomiast tam, w Natzweiler, to to był obóz, który miał ściśle charakter – ci, którzy tam byli już przed naszym przyjazdem, to byli ludzie, którzy byli politycznie przeciwni III Rzeszy i w ten czy innym sposób działali.
    </section>
    <section>
        <time>27609</time>I co było najbardziej przyjemne, jeśli można w ten sposób to powiedzieć, to że obóz był rządzony przez czerwone winkle, to znaczy się przez komunistów niemieckich. To było zupełnie inne podejście do więźniów przez władze wewnętrzne obozowe, przez tych kapo, blockältesterów, lagerältesterów. Jak myśmy przyjechali, trafiliśmy na tamtych ludzi, to oni nas przyjęli, powiedziałbym, z otwartymi rękoma, w pewnym sensie. Ulokowali nas w porozumieniu z władzami SS po rozmaitych blokach, ale myśmy tam w obozie nie pracowali. Tam, w samym Natzweiler, nie było pracy, do żadnej pracy się nie chodziło. Stamtąd wysyłano więźniów do tak zwanych auserkomando, czyli tych zewnętrznych obozów pracy. I ja trafiłem po jakimś pobycie dwu czy trzymiesięcznym, może czteromiesięcznym – mój numer z Natzweliter to jest 11069 – trafiłem do Stuttgartu, do miejscowości Leonberg. Dzisiaj to należy do Stuttgartu. I tam Hitler wybudował autostradę, która miała dwa pasy. I tunele – olbrzymie i długie tunele. Przed tymi tunelami, przed wjazdem do tunelów były zrobione bardzo grube i bardzo wysokie – takie, jak był wjazd do tunelu, może wyższe – bloki żelbetonowe.
    </section>
    <section>
        <time>27736</time>I to było tak – tu stał blok, później ten stał tutaj, potem znowu ten stał tutaj i tutaj, po to, żeby je uchronić przed nie tyle pociskami, ile rakietami z samolotów. I tam w tymże auserkomando, jak mnie tam wysłali, to tam byli i Polacy, i Rosjanie. Polacy i Rosjanie głównie byli. To budowaliśmy skrzydła do Messerschmitt 262, to były tak zwane hellingi. Całe takie urządzenia, gdzie te skrzydła się montowało, miały cały szereg nitów. Ja znowu miałem ten język niemiecki za sobą, więc byłem znowu takim rewizorem, musiałem sprawdzać, czy te wszystkie nity są dobrze... Tam starano się prowadzić sabotaż, jeżeli kto mógł. Ale tam prowadzić sabotaż było bardzo trudno. I tam na roboty do tychże dwóch tuneli przychodzili też robotnicy z obozu pracy, który nie był obozem koncentracyjnym i który gdzieś się mieścił niedaleko stamtąd, gdzieś w tymże Leonbergu. Albo może z jakiejś innej miejscowości dowozili. I to byli mężczyźni i kobiety, najczęściej Rosjanie albo Ukraińcy.
    </section>
    <section>
        <time>27849</time>I w ten sposób wytwarzały się pewnego rodzaju kontakty między nami, heftlingami, czyli z obozu koncentracyjnego, tego auserkomando Leonberg, a tamtymi ludźmi z wolności. I niektórym udawało się przekazać pewne wiadomości, bo tamci mieli możność wysyłania listów. Jak ktoś napisał w obozie koncentracyjnym list, przekazał tam jakiemuś znajomemu czy znajomej dziewczynie i ona to wsadziła do koperty, zaadresowała i wysyłała. Tak że były tego rodzaju kontakty. <span style="font-weight: bold;">No to jak Pan sprawdzał te nity, to co? Najczęściej było okej?</span> Najczęściej były okej, ale niektóre trzeba było wymienić. Bo tu chodzi o to, żeby one nie miały zagłębienia, żeby ta główka nitu nie była głębsza niż powierzchnia skrzydła. <span style="font-weight: bold;">To jak dzień wyglądał? Wstawaliście o której? </span>Trudno powiedzieć, o której, bo to jednak dzień wyglądał tam bardzo zajęty.
    </section>
    <section>
        <time>27927</time>Bo to wstawało się rano, dostawało się śniadanie na miejscu. Ten obóz to jest autostrada i te tunele. A myśmy byli jak gdyby tak o pół kilometra, na niższym terenie były te baraki obozu otoczone drutem kolczastym. Myśmy stamtąd szli bezpośrednio po śniadaniu. I pracowaliśmy chyba cały dzień. Ja nie wiem, jak było z obiadem? Na obiad nie wracali. Pan mnie teraz zastrzelił tym pytaniem, jak Boga kocham. <span style="font-weight: bold;">A w nocy też pracowaliście?</span> Nie, w nocy myśmy nie pracowali. <span style="font-weight: bold;">A tak jak Pan porówna te warunki pomiędzy Majdankiem a tym obozem...</span> Bez porównania lepsze. Sam obóz, tak jak mówiłem. Mało tego, ja poznałem tam cały szereg Belgów w tym obozie, z którymi później spotykałem się już jako oficer. Mało tego, ja byłem honorowym członkiem jeńców – mam takie pismo i fotografię nawet z tamtych lat z Belgii.
    </section>
    <section>
        <time>28034</time>Pamiętam, że poznałem takiego doktora ?. Ja poznałem paru Belgów, z którymi później utrzymywałem kontakty już na terenie Brukseli. Odszukałem tych, których pamiętałem nazwiska. <span style="font-weight: bold;">Ale to było tak, że było też jakieś takie lepsze traktowanie przez władze obozowe? Nie było takich kar? </span>Nie, było bez porównania lepsze traktowanie. I wyżywienie było bez porównania lepsze. Ja mówię o tym auserkomando. Bo w obozie to wiadomo, było takie wyżywienie, jakie było i koniec. Tam nie można było niczego skombinować. Ale traktowanie było bez porównania lepsze, powiadam, dlatego że to byli komuniści, czerwone winkle i oni się odnosili – ci przełożeni więźniowie, ci blockältesterzy, lagerältesterzy – oni się odnosili zupełnie inaczej do więźniów niż ci Berufsverbrecher na Majdanku.
    </section>
    <section>
        <time>28115</time>To jest nieporównywalne. Tam był taki, ja wspominałem o takim nazwisku, Fritz ? Pendzmirowski, na jego blok trafiłem. Ja go nawet później szukałem. Opowiadał, że on był z Düsseldorfu. Więc jak już byłem w Brukseli oficerem łącznikowym, to ja specjalnie pojechałem do Düsseldorfu, żeby go odnaleźć, bo on był taki przyzwoity człowiek. Ale nie odnalazłem go, niestety. Nie wiem, co się z nim stało. To ja powiadam – <span style="font-style: italic;">Dobrze, kochany. To ty jesteś</span> – rozmawiałem z nim po niemiecku, rzecz jasna – <span style="font-style: italic;">Ty jesteś polnische Abstammung. </span>On powiada – <span style="font-style: italic;">Tak, mój dziad, zdaje się, że przyjechał z Polski. Ale oni się zniemczyli.</span>
    </section>
    <section>
        <time>28169</time><span style="font-weight: bold;">A za co siedział?</span> Za komunizm. Tam nie było Żydów na przykład w tym obozie wcale. Natomiast kogo oni nie cierpieli, to homoseksualistów. Jak ktoś miał różowy winkiel – ten różowy winkiel to właśnie są homoseksualiści – a było paru takich, których przyjechało z nami, to oni nie dawali im spokoju. Prześladowali ich. Jak był jakiś taki robotnik – bo jednak roboty były w obozie w sensie porządkowym, że trzeba było zamieść, trzeba było wynieść, to, owo, dziesiąte – łaźnie były. <span style="font-weight: bold;">Czy na Majdanku to u Pana była wiara w Boga? </span>Człowiek się czasami zastanawiał, jak widział te nieszczęścia i to, co się przechodzi, to ja raczej, jak siedziałem na Pawiaku, jak tutaj dostawałem te lania, ale później na Majdanku też, jak ludzi wykańczali, to człowiek się zastanawiał, czy rzeczywiście ta sprawiedliwość istnieje.
    </section>
    <section>
        <time>28284</time>Ale wiary to ja nie straciłem, ja nosiłem zawsze krzyżyk i do dnia dzisiejszego mam taki medalik, który mnie ofiarowała... Bo proszę sobie wyobrazić, że na pole kobiece tam coś zaniosłem, spotkałem osobę, która się nazywa pani Sowińska. I była z córeczką swoją, która miała na imię Teresa Sowińska. I ta Teresa miała 16 czy 17 lat. A ona była żoną właśnie z Białej Podlaskiej jednego z inżynierów. I one, te kobiety, zostały wysłane – myśmy wyjechali 4 albo 5 kwietnia, a one chyba przedtem wyjechały jakimś transportem do Ravensbrück. To był obóz koncentracyjny kobiet. I ja tej pani Sowińskiej i pannie Sowińskiej ile mogłem, to pomagałem – przynosiłem jakiś cukier, jakiś chleb. No – Sowiński. Żadna rodzina. I jak ten transport odchodził, te kobiety szły tymi piątkami i ja akurat gdzieś szedłem.
    </section>
    <section>
        <time>28384</time>I ta Teresa mnie zobaczyła. Zdjęła łańcuszek i rzuciła mi. Ja ten łańcuszek mam do dnia dzisiejszego. I dlatego moja córka ma na drugie imię Teresa. <span style="font-weight: bold;">A pamięta Pan też, żeby się modlił w obozie? </span>Tego to nie pamiętam, czy się modliłem, czy nie. <span style="font-weight: bold;">Wróćmy jeszcze pod Stuttgart, do Leonbergu. Czy to było tak, że – to była ta ostatnia zima wojenna – czy tam było troszkę gorzej z wyżywieniem? Czy pamięta Pan takie sytuacje? </span>Tam z wyżywieniem było o tyle dobrze, że nas dożywiali ci robotnicy, o których wspomniałem przed chwilą, że przychodzili z tego obozu pracy, gdzie oni mieli tam zupełnie inne wyżywienie, inne warunki. Im płacono, tak że oni sobie kupowali to, co sobie mogli kupić, rzecz jasna. Ale mało tego, niejednokrotnie ci fachowcy Niemcy, bo przecież te skrzydła to były robione, ktoś musiał je robić, jakiś fachowiec, to nie to, że myśmy przyszli, nam kazali robić.
    </section>
    <section>
        <time>28475</time>Nie. To robili fachowcy, wykorzystywali siłę roboczą nas, heftlingów. To oni niejednokrotnie dawali, na przykład ja dostawałem od nich bułkę z masłem czy z jakimś tłuszczem, z pasztetem. Bo oni się odnosili, to byli cywile, oni nie mieli nic wspólnego z SS. To byli inżynierowie czy majstrowie na jakimś poziomie technicznym, którzy budowali te skrzydła. I oni się do nas odnosili w zupełnie inny sposób. Tam esesmani w fabryce się właściwie praktycznie nie kręcili, od czasu do czasu któryś tam przeszedł. Bo wiedzieli, że my stamtąd nie możemy nigdzie uciec, bo gdzie mamy uciekać. Tak że tamten stosunek był zupełnie inny. Ja osobiście i ci, którzy tam byli, na pewno nam się lepiej powodziło niż w tym Natzweiler, gdzie takiej kombinacji nie można było zrobić, czy na Majdanku. Tak że tam na pewno nam się dobrze – w porównaniu z tym co było – powodziło. Ale były już te naloty alianckich samolotów, już się słyszało działa, tak jak się słyszało działa tutaj na Majdanku, już ten front wschodni nadchodził, już było słychać działa czy wybuchy bomb.
    </section>
    <section>
        <time>28574</time>Było słychać, że ten front jest niedaleko i dlatego ten obóz na Majdanku zaczęto likwidować. A później zaczęto likwidować obóz w Natzweiler i te auserkomanda. Nas zlikwidowano i wysłano mnie do Dachau. <span style="font-weight: bold;">Ale czy te bombardowanie było jakoś blisko, pamięta Pan takie sytuacje? Czy w ogóle Was bombardowali?</span> Nie. Żeby nas bombardowali, to nie. Natomiast niejednokrotnie pamiętam, że wieźli mnie po jakieś zaopatrzenie samochodem do Stuttgartu, do miasta. No to ja widziałem, jak ten Stuttgart był zniszczony, to było widać wtedy. <span style="font-weight: bold;">A takie obrazy, nocą bombardowanie Stuttgartu pamięta Pan?</span> Nie. To znaczy na pewno pamiętam słuchowo. Widzieć to myśmy nie widzieli tego. <span style="font-weight: bold;">Czy Pan może powiedzieć, że jakieś przyjaźnie Pan zawarł, jak był w obozach? </span>Tak. Zawarłem te przyjaźnie, ale później moje losy mnie rzuciły tak w inne strony, że ja nie mogłem tego wykorzystać. Jedyny to był taki przyjaciel, którego później spotkałem zupełnie przypadkowo w Brukseli, a później spotkaliśmy się w Wenezueli, znowu przypadkowo. Bartnicki się nazywał. Został profesorem na uniwersytecie na pograniczu Luizjany i Teksasu. Baton Rouge bodajże się nazywała ta miejscowość.
    </section>
    <section>
        <time>28692</time><span style="font-weight: bold;">I potem był ten transport, ewakuacja do Dachau?</span> Tak. <span style="font-weight: bold;">To jak ona wyglądała?</span> To znaczy się, ja byłem tam oskarżony w tym obozie. Bo jeden z takich listów, które miały być wysłane przez robotnika czy robotnicę. z tego obozu, podpadł w jakiś sposób urzędnikowi na poczcie – zwrócił uwagę na ten list, czy on był za gruby, nie wiem, dlaczego. I otworzył ten list. I to był list pisany po polsku. Oddał ten list naturalnie policji, policja oddała gestapo. Po nitce do kłębka doszli, że ten list został wysłany z naszego auserkomando. Mało tego, nie wiem, w jaki sposób doszli do tego, kto ten list wysłał. I mnie zawołali jako tłumacza, żebym ja tłumaczył ten list. A dowódcą tego auserkomando Leonberg to był młody gdańszczanin, tylko ja nie wiedziałem, że on jest gdańszczaninem. Młody taki, przystojny chłopak, esesman, nie wiem, w jakim stopniu on był tam, porucznikiem czy kapitanem SS, Sturmbannführer, coś w tym sensie. Ja zacząłem tłumaczyć. Jak przeczytałem ten list, to mi oko zbielało.
    </section>
    <section>
        <time>28801</time>Bo on opisywał dokładnie nie tylko to, jakie są stosunki w obozie, tylko to, co my robimy. Ja zacząłem ten list tłumaczyć, ominąłem ten fragment. No i zostałem skazany, tak mówią, że zostałem skazany na śmierć i wyrok miał być wykonany w Dachau. Tak że mnie wysłano transportem z dwoma innymi – z tym, który ten list napisał i jeszcze z jakimś facetem, nie wiem, dlaczego, Rosjaninem – do Dachau, samochodem osobno. I myśmy przyjechali do Dachau. Mówiono nam, że nas skazano na śmierć. Czy tak rzeczywiście było, to ja też nie mogę odpowiedzieć. W każdym razie tam myśmy w trójkę przyjechali do Dachau, to było w marcu 1945 roku. <span style="font-weight: bold;">Ale tam sądu nie było żadnego? </span>Nie. Nie było żadnego sądu. Tak na początku marca 1945 roku myśmy tam przyjechali. Wzięli nas na tak zwane Zugangs bloki.
    </section>
    <section>
        <time>28888</time>Tam siedzieli ludzie różnych narodowości, akurat Polaków było niewielu. Tam siedzieli – bo to już były te rozmaite obozy likwidowane, pchali, kogo mogli pchać do Dachau – więc tam byli i Francuzi, i Belgowie, i Holendrzy, i bo ja wiem, kto, i Rosjanie, i Jugosłowianie, i Polacy. Jakoś widocznie ten bałagan powodował to, że jeżeli rzeczywiście ja miałem taki wyrok i jeżeli rzeczywiście – podkreślam, bo ja nie wiem, nikt nie powiedział – to na skutek tego bałaganu nie był wykonany. A być może, że ja takiego wyroku nie miałem, tylko miałem jakiś inny wyrok – do jakichś ciężkich robót albo jakichś innych konsekwencji. Tak że mnie przywieźli tam. A obóz później – bo ja spotkałem później paręnaście osób z tego obozu w Dachau – później się ewakuowali prawdopodobnie pociągiem, wyobrażam sobie. <span style="font-weight: bold;">I tam w tym obozie to czekał Pan w barakach? </span>To były Zugangs baraki, to znowu ten obóz był taki, jaki był. Myśmy z żoną tam byli, to pokazałem żonie ten obóz, on naturalnie już w tej formie nie istnieje.
    </section>
    <section>
        <time>28983</time>Tam zaraz za naszym blokiem to był puff, czy jakiś jeszcze może blok stał. W Dachau chyba większość więźniów tych, którzy siedzieli w Dachau od samego początku czy od dłuższego czasu, to byli Polacy jednak. Ja wiem, ja szukałem tam gościa z Płocka, o którym słyszałem, będąc w Płocku, że on został aresztowany i że go wysłali do Dachau. Ale go nie znalazłem. On podobno miał jakąś funkcję w Dachau. I tam siedziałem. Ponieważ tam siedzieli francuscy, a ja francuski znałem, Belgowie, po francusku z nimi, a z nimi po niemiecku, z tymi co mówią, z Rosjanami po rosyjsku. Ja nie miałem tej bariery językowej, co mi bardzo ułatwiało życie, aż do czasu, kiedy nic nie robiłem, siedziałem po prostu na tym bloku, Zugang bloku. Nas nie brali ani do żadnej roboty, ani nic, tylko tam siedzieliśmy. Szliśmy na apel. Aż do kwietnia, kiedy ten Dachau został uwolniony.
    </section>
    <section>
        <time>29060</time><span style="font-weight: bold;">A w tym puffie widział Pan – bo to barak był?</span> To był jakiś barak, ale ja tam nie byłem, rzecz jasna. <span style="font-weight: bold;">A jak wyglądało wyzwolenie Dachau, jak Pan pamięta ten moment? </span>Znaczy ja pamiętam, to było w końcu kwietnia, 27 albo 28 kwietnia, to już było wiadomo, już słychać było odgłosy wojny bardzo wyraźnie, te samoloty przelatywały, już mieliśmy wiadomości. Aha! Bo tam jednak w Dachau ci kapo to byli też na ogół czerwoni, to znaczy się komuniści. Ale byli inni kapo też. Więc te wiadomości się rozchodziły, oni mieli wiadomości od esesmanów. Esesmani już, że tak powiem, robili w portki ze strachu, prawdopodobnie nie wiedzieli, gdzie są, na jakim stołku siedzą. Więc już było wiadomo, że to jakaś Dywizja Wiking SS jest z tej strony, a tu Adolf Hitler Leibstandarte z tej strony, a że z tej strony idzie generał Patton.
    </section>
    <section>
        <time>29141</time>Tak że myśmy byli w pewnym sensie zorientowani nie strategicznie, tylko zorientowani, że już to dobiega końca. I już był taki bałagan w pewnym sensie w porównaniu z tym, co normalnie było w obozie, że ludzie zaczęli się włóczyć, chodzić między blokami, po appelplatzu [niem. Appelplatz] nic nie robiąc i tym podobne. I w pewnym momencie – bo była ta brama wjazdowa duża, otworzyli ją widocznie na jakiś moment czy myśmy się dowiedzieli – ja ich nie widziałem, ale podobno były dwa jeepy, które przyjechały, amerykańskie z amerykańskimi żołnierzami, którzy nie wiedzieli, że to jest obóz koncentracyjny. I dopiero się dowiedzieli po przyjechaniu na miejscu. Ale ci esesmani, którzy tam byli, już im nic nie zrobili, nie strzelali do nich.
    </section>
    <section>
        <time>29203</time>Jak się dowiedzieli, że to jest obóz koncentracyjny, to wzięli zawrócili i odjechali. Nie, teraz ja nie bardzo mogę to skojarzyć, bo albo było tak, jak ja mówię albo... Nie, zanim oni przyjechali, to przedtem zwołali wszystkich heftlingów Niemców. Zebrali wszystkich i wywieźli z obozu. I podobno rozstrzelali ich częściowo, bo część uciekła, gdzieś w jakimś pobliskim lesie. I myśmy się o tym w obozie dowiedzieli. Więc już żeśmy się uzbroili. To znaczy uzbroili w co? W to, co każden mógł się uzbroić – jakiś kawałek kija, kawałek jakiegoś drążka, kawałek chociażby kamienia. Już chodziło to towarzystwo takie, bo nas Polaków było najwięcej w tym obozie, że po nas przyjadą jako następną grupę – Polacy – to my się tak łatwo wywieźć nie damy. I zdaje się, że dopiero wtedy właśnie przyjechali ci Amerykanie. Ale ja nie jestem pewny tego, co w tej chwili mówię. Nie chciałbym, żeby to było w stu procentach brane, jednak pamięć trochę zawodzi. <span style="font-weight: bold;">A czy pamięta Pan jakieś samosądy?</span> No był taki samosąd. Tam było tych paru esesmanów, którzy nie wiedzieli, co z sobą zrobić i którzy jednak prześladowali tych ludzi, to ich tam... Był taki samosąd. <span style="font-weight: bold;">A czy Pan był świadkiem? </span>Byłem świadkiem, ale nie tak, że ja stałem akurat obok tego.
    </section>
    <section>
        <time>29309</time>Ale byłem w tej grupie osób, zbiorowisku, które część ich tam, ci, którzy siedzieli dłużej, to oni wiedzieli, kto jest kto z tych esesmanów. Ci, którzy tam byli nie tak jak ja jako świeży przybysze, tylko którzy już iks czasu w tym obozie byli, którzy cierpieli od nich. Złapali takiego jednego, wykończyli na pewno. <span style="font-weight: bold;">To taka cała grupa tych więźniów?</span> Prawdopodobnie tak było. <span style="font-weight: bold;">Czy potem te wspomnienia z obozu to były w Panu żywe czy...</span> Ja starałem się, jak wyszedłem z tego obozu i jak już opowiadałem, dojechałem do Paryża. Więc siedziałem w tym Caserne Bessières, zweryfikowałem swój stopień, dostałem przydział, funkcję, to ja już się właściwie z ludźmi z obozu nie stykałem, bo nie miałem okazji, poza Belgią, gdzie właśnie tam odnalazłem tych znajomych, oni mnie wciągnęli do tego. Powiedzieli mi, że ja niestety nie będę mógł korzystać z tych wszystkich przywilejów, z których oni korzystają, bo nie jestem Belgiem, a to tylko dla Belgów było.
    </section>
    <section>
        <time>29401</time>Ale byłem tym członkiem honorowym, a jakże. Później już się nie stykałem, już później stamtąd jak wyjechałem poprzez Stany Zjednoczone do Wenezueli, to ja już nie miałem żadnego... Dopiero jak wróciłem do Polski za drugim razem, w 1972 roku, to ja spotkałem Antka Milera, którego ja, zdaje się przedtem panu opowiadałem, że ja wsadziłem Antka Milera i Rysia Krajewskiego do tego ? na Forcie Wola, gdzie pracowałem. Ten Antek Miler, łodzianin, on z Łodzi wyjechał dlatego, że – z żoną, to było małżeństwo bezdzietne – bo z niego koniecznie chcieli zrobić folks czy rajsdojcza, ze względu na nazwisko. Więc on uciekł. Ale taki zbieg okoliczności, że jego starszy brat był kolegą mojej żony w szpitalu, chirurgiem, tego Antka Milera. To się później dowiedziałem.
    </section>
    <section>
        <time>29467</time>Więc jak ja przyjechałem tutaj po raz wtóry do Polski i odnalazłem Milera Antka (opowiadałem panu o tym, że spotkaliśmy się w tej kawiarni na Rozdrożu), jego żona powiada – Słuchaj, ale ty siedziałeś na Majdanku?A ja tutaj znam cały szereg pań, które należą do takiego związku byłych majdankowców. I ona powiedziała, że jest Staszek Sowiński, który siedział na Majdanku. Ja zostałem zaproszony na takie jedno zebranie tych majdankowców. No i tam spotkałem cały szereg osób – spotkałem Laskusa, spotkałem tego Cześka Kuleszę, spotkałem jeszcze paru innych, nazwisk już dzisiaj nie pamiętam. Zdałem sobie sprawę, że to było bardzo dużo w tym czasie – to jest rok 1972 – więc jeszcze nas żyło bardzo dużo w porównaniu z tym, co dzisiaj zostało. Oni wiedzieli, kto przyjdzie na to spotkanie, a ja z kolei nie bardzo przypominałem sobie twarze tych osób, bo to 1972 a czterdziesty któryś rok, to te trzydzieści lat, które minęło, to ludzi zmieniło.
    </section>
    <section>
        <time>29565</time>To były niejednokrotnie, zaistniały takie śmieszne sytuacje. Ale spotkałem między innymi swoją łączniczkę, z którą miałem do czynienia w czasie konspiracji, która siedziała na Majdanku. A między nimi był taki jak gdyby rozłam w tej grupie majdankowców, kreacje interesów różnych. Jedni byli za jedną osobą, drudzy byli za dugą osobą. Dużo nas było, więc podzielił się ten związek niestety na dwie części. Ja nawet współpracowałem trochę z jedną z tych części, zostałem nawet wiceprezesem, Bóg wie nie co, i tam chodziłem i pomagałem. Ja sobie zdałem z jednej rzeczy sprawę, że moje kondycje fizyczne były bez porównania lepsze, na ogół rzecz biorąc, niż tych ludzi. Ja starałem się w granicach tych możliwości im pomóc w jakiś sposób. Bo to tak – że obóz koncentracyjny to jest jedna rzecz. Ale później te warunki, jakie oni mieli tutaj w Polsce, to jest druga rzecz.
    </section>
    <section>
        <time>29659</time>Część z nich należała do Armii Krajowej czy do jakichś innych, się musieli ukrywać. To wszystko razem spowodowało to, że ich kondycje fizyczne były opłakane w porównaniu z tym, co ja sobą przedstawiałem w tym momencie. Tak że ja wtedy działałem w tym związku. Później zostałem, tak jak tutaj widać, prezesem koła 11 Światowego Związku Żołnierzy Armii Krajowej. Ja mam tych legitymacji rozmaitych związków taką harmonię. Działałem, ja robiłem, co mogłem w granicach czasu, który miałem do dyspozycji. Ja go miałem sporo, tego czasu. Dzisiaj już troszeczkę mniej, bo człowiek już nie ma tych możliwości fizycznych. <span style="font-weight: bold;">To działał Pan tak społecznie już od czasów pierwszych przyjazdów do Polski?</span> Tak. <span style="font-weight: bold;">A potem, jak już Pan przyjechał na stałe... </span>To dalej. Naturalnie, więcej czasu poświęcałem. Zdałem sobie sprawę na przykład...
    </section>
    <section>
        <time>29736</time>Ja byłem członkiem komisji weryfikacyjnej przez dłuższy czas w Światowym Związku Żołnierzy Armii Krajowej. I zdałem sobie sprawę z tego, że jednak ludzie starają się oszukać, jak mogą. I że niejednokrotnie te zeznania, które oni starali się człowiekowi wmówić, to były takie prymitywne i oni się upierali. A część przechodziła, na miły Bóg, przechodziła. <span style="font-weight: bold;">No bo weryfikowaliście głównie na podstawie zeznań innych osób, prawda?</span> Zasada była taka, jeżeli ktoś mówił, że był członkiem Armii Krajowej, bo to nie chodziło tylko o powstanie warszawskie – powstanie warszawskie to jest rozdział osobny – ale Armia Krajowa była na terenie całej Rzeczpospolitej, całej Guberni Generalnej i nie tylko. Wychodziła poza granice Guberni Generalnej.
    </section>
    <section>
        <time>29814</time>Więc po to, żeby przyznać rację komuś, kto się zjawił, że on rzeczywiście był członkiem AK jakiegoś oddziału, to musiał przedstawić świadków. Przede wszystkim musiał spełnić pewne warunki fizyczne, musiał mieć wiek. No trudno, żeby można było zaakceptować kogoś jako członka jakiejś organizacji w powiecie, dajmy na to, świętokrzyskim, gdzie był akurat taki, a nie inny związek, który działał, jak on miał w tym czasie 10 czy 11 lat. Pierwsza kwestia to była wieku. Poza tym najchętniej, żeby przedstawił już zweryfikowanych świadków, jeżeli tacy są. A po trzecie, to jeżeli tych świadków nie było, to ta weryfikacja czekała na dalsze losy, żeby zobaczyć, co z tego wyniknie, czy zjawi się ktoś, kto będzie mógł to potwierdzić z tejże samej grupy. Bo to przecież jednak Armia Krajowa liczyła, różnie na ten temat statystyki mówią, ale dużo. Łatwiej było z Warszawą, z członkami ligi z Warszawy to było dużo łatwiej.
    </section>
    <section>
        <time>29906</time>Dużo trudniej było z ludźmi spoza tych terenów, innych. Ale też się powoli... <span style="font-weight: bold;">To zdarzały się jakieś takie sytuacje?</span>Uuu – bardzo często niestety. A u mnie nie przechodzili. <span style="font-weight: bold;">Proszę mi powiedzieć, z tej Pana działalności społecznej, to co wydaje się Panu takie najważniejsze, najistotniejsze? Takie, co myśli Pan, że miało największy sens?</span> No chyba, początkowo mieliśmy taką organizację byłych obrońców Modlina – o! – przez długie lata. I to bardzo ładnie prosperowało i było wspierane przez, w tym konkretnym wypadku, przez władze Nowego Dworu, przez wojsko – wówczas jeszcze Twierdza Modlin była zajęta przez wojsko – i przez wojsko, dowództwo Twierdzy Modlin. Władze miejskie Nowego Dworu opiekowały się nami, myśmy jeździli do szkół tamtejszych i dawali im, stwarzali pewnego rodzaju obraz, jak ta obrona wyglądała.
    </section>
    <section>
        <time>30005</time>Ja akurat mogłem mówić o pewnym odcinku, na którym byłem, ale nas było sporo tych obrońców Modlina. Więc na przykład tam w Zakroczymiu była straszna masakra przez oddziały SS już po zawieszeniu broni. No i cały szereg tego rodzaju. I to bardzo dobrze działało. I co roku podstawiali autobusy, nas zabierano tam jako takie, powiedzmy sobie, jakieś zadośćuczynienie tym obrońcom Modlina. A więc tam było przyjęcie w kasynie podoficerskim czy oficerskim, już tego dokładnie nie wiem, jakaś kolacja, jakiś obiad. Ale z drugiej strony myśmy mieli ten ścisły związek właśnie na terenie tego. To modliniacy. No to szybko żeśmy się wykruszyli. I wtedy ja osobiście zacząłem działać, byłem prezesem tego koła numer 11. Dlaczego koła numer 11? Ja zasadniczo powinienem należeć do koła Komendy Głównej Armii Krajowej.
    </section>
    <section>
        <time>30080</time>To tak ładnie brzmi. (śmiech) Ja należałem do „Straganu”, czyli do jednego z wielu oddziałów Komendy Głównej, który zajmował się wywiadem, gdzie był Ludwik Kalkstein, który był moim bezpośrednim przełożonym. W kole 11 znajdowali się ludzie, którzy należeli do różnych jednostek i nie bardzo mogli znaleźć swoich przełożonych bliskich. Ale mogli udowodnić swój czynny udział w Armii Krajowej. No i do dnia dzisiejszego to koło istnieje, ja jestem nadal honorowym prezesem tego koła. Ja widziałem za dużo nieszczęścia w tych obozach koncentracyjnych i na Pawiaku. Panie Boże, to tego w ogóle nie można opisać, to jest w ogóle trudno zrozumieć, jak pan widzi, jak ludzie idą na śmierć. Albo ludzie, którzy odbierają sobie życie, znaczy nie sami sobie odbierają życie, tylko idą na druty, żeby ich zastrzelić. Jak pan widzi ludzi, którzy byli męczeni w okropny sposób.
    </section>
    <section>
        <time>30167</time>Na przykład był taki słynny wypadek w budynku Schichta, to był ten budynek, który do dnia dzisiejszego bodajże stoi przy moście Kierbedzia. I tam na czwartym piętrze była komórka jednej z organizacji niepodległościowych, która miała stację nadawczą-odbiorczą, radiową. I w pewnym momencie gestapo – niestety dużo było donosów rozmaitych, to jest bardzo przykre, ale to jest fakt – w każdym razie gestapo ich nakryło tam, na czwartym piętrze. I wkroczyło. Operator tego radia wziął radio pod pachę, ten odbiornik, i wyskoczył z czwartego piętra na bruk, to znaczy się na podwórko wewnętrzne na asfalt. I proszę sobie wyobrazić, że przeżył. Ale złamał kręgosłup. I doktór Loth mu bodajże życie uratował, on przez dłuższy czas żył. Ja tego człowieka widziałem, bo ja chodziłem do doktora Lotha, żeby dostać tak zwaną zupkę, czyli więcej dostać do jedzenia. Ja widziałem tego człowieka, jak jego traktowano, jak ten doktór Loth go bronił, żeby, broń Boże, nie zrobiono jakiegoś gwałtownego ruchu czy coś w tym sensie z nim.
    </section>
    <section>
        <time>30269</time>Ja za dużo nieszczęścia widziałem, naprawdę. Ja dlatego niechętnie o tym mówię, bo to mnie przywołuje osobiście – jak by powiedzieć? – nie mogę powiedzieć, że niechęć do życia, ale szalenie dużo przykrości mnie to sprawia. Szalenie. <span style="font-weight: bold;">Czy dzieci Pana i wnuki znają Pana losy? </span>Tak. <span style="font-weight: bold;">Opowiadał Pan im?</span> Tak. Ale ja mam wrażenie, że dzieci moje nie są w stanie tego zrozumieć. Bo ktoś, kto nie przeżył tego, to na ogół tego nie rozumie. Nawet jeżeli weźmie pan Polaków, tą generację młodszą, pana generację, może nawet trochę starszą, którzy bezpośrednio z tym nie mają do czynienia i takich ludzi nie spotykają, i nie słuchają takich opowiadań, to im wchodzi jednym uchem, a drugim wychodzi. I to jest fakt. Jeżeli chodzi o moje dzieci osobiście, to wszystkie wiedzą, że ja byłem aresztowany, że siedziałem na Pawiaku, że byłem w różnych obozach koncentracyjnych, że byłem uwolniony przez armię amerykańską, że później się dostałem do Paryża i dalsze losy. To o tym wiedzą, tak.
    </section>
    <section>
        <time>30362</time>Nawet być może, że czasami... Na przykład mój najstarszy syn Stanisław, on prowadzi interes, który normalnie właściwie na całym świecie w 90% jest w rękach żydowskich, to znaczy jubilerstwo. Więc on niejednokrotnie z racji swojego biznesu, rozmawia z Żydami, czasami wspominał – <span style="font-style: italic;">Mój ojciec był w obozie koncentracyjnym.</span> – <span style="font-style: italic;">Jak to?! To ty jesteś Żydem?</span> On mówi – <span style="font-style: italic;">Dlaczego? – No bo twój ojciec musi być Żydem. </span>Pojęcie na zachodzie. Ja dopiero teraz właśnie postanowiłem ostatnio, ponieważ już człowiek dobiega rozmaitych dat, właśnie dlatego się zwróciłem do was z tym, że opowiem trochę. <span style="font-weight: bold;">To może wrócimy troszkę do jeszcze wcześniejszych czasów. Czy pamięta Pan tę Warszawę, jak Pan tutaj przyjechał? </span>Tak jak panu mówiłem, ja miałem takie losy dosyć anormalne w pewnym sensie, bo jednak dziecko bez matki to jest taka dosyć specyficzna historia.
    </section>
    <section>
        <time>30451</time>Tym bardziej, że ojciec zajmował stanowisko inspektora szkolnego czy wizytatora później, w tej hierarchii w ministerstwie awansował, rzecz jasna. Ale skutkiem tego nie mógł się mną bezpośrednio zająć, a moja matka umarła, jak ja miałem chyba trzy dni czy coś w tym sensie. Ja się urodziłem 24 grudnia w 1919 roku i w parę dni później umarła moja matka. Więc ja byłem oddawany tu i ówdzie i tak czasami to byłem tym piątym kołem u wozu. I w związku z tym ja zmieniałem cały szereg różnych miejscowości, a więc: Puławy, Dęblin, Chełm, Lublin, Ostróg nad Horyniem. Później, najdłuższy okres mojego życia młodzieńczego to ja spędziłem na Wołyniu jednak, bądź co bądź, bo Ostróg nad Horyniem to jest Wołyń, Równe jest Wołyń. A do Warszawy to ja się zjawiłem dopiero do ósmej klasy gimnazjum czy dwie ostatnie. To nie przeszkadza, że ja przedtem przyjeżdżałem do Warszawy, bo mój brat cioteczny Claude tutaj mieszkał i od czasu do czasu ja jednak miałem okazję spędzić jakąś chwilę.
    </section>
    <section>
        <time>30544</time>Warszawa, którą ja pamiętam, 1938 roku, to była bardzo wesoły, przyjemnym miastem. Ja nie mogę powiedzieć, żebym ja chodził po jakichś nocnych lokalach. Przede wszystkim raz, że nie miałem pieniędzy na coś podobnego, a po wtóre, nie wiem, czy pan o tym słyszał, ale na pewno pan słyszał, że człowiek chodził zawsze w mundurku szkolnym. Ten mundurek granatowy, bardzo elegancki, a jesienią, zimą i wiosną ten płaszcz też mundurek, czapka mundurowa i tarcza z numerem. Tak że, jeżeli człowiek się źle zachowywał na ulicy, to niejednokrotnie zwracano mu uwagę –Jak to?! Uczeń gimnazjum Czackiego czy uczeń gimnazjum Batorego czy Lelewela się tak zachowuje? Nie. Więc to było pewnego rodzaju skrępowanie, w tym sensie istniało. Moje gimnazjum, to znaczy gimnazjum Czackiego miało bardzo silne związki towarzyskie, ponieważ tu w Warszawie gros gimnazjum to nie były gimnazja koedukacyjne. Bo na przykład na Wołyniu to było gimnazjum koedukacyjne, więc myśmy byli otrzaskani, w pewnym sensie, z obecnością dziewczyn.
    </section>
    <section>
        <time>30636</time>Natomiast w Warszawie to były gimnazja męskie i były gimnazja żeńskie, czy tam później licea. I myśmy mieli takie towarzyskie stosunki, od lat to gimnazjum miało z gimnazjum Królowej Jadwigi, które mieściło się na placu Trzech Krzyży. Stoi pomnik Witosa i później tutaj jest tak budynek. To było gimnazjum Królowej Jadwigi, tylko ono było dużo większe. Budynek widocznie uległ częściowo zniszczeniu w czasie powstania warszawskiego, nie wiem dokładnie, bo widzę, że on się zrobił węższy, a był dużo bardziej szeroki. Tak że na studniówkę, na jakieś zabawy, jak były zabawy u Królowej Jadwigi, to myśmy byli zapraszani. Ja byłem wodzirejem. Może to tak troszeczkę głupio brzmi, ale ja byłem tym przystojniakiem, dobrze tańczyłem, miałem powodzenie. Na przykład taki numer. Poznałem tam jakąś dziewczynę, czuliśmy do siebie wzajemną sympatię.
    </section>
    <section>
        <time>30713</time>Jej ojciec był kontrolerem tramwajowym i mieszkała na Woli. I ja któregoś dnia powiadam – To ja cię odprowadzę do domu. Odprowadziłem ją do domu na Woli, już sobie nie przypominam dokładnie ulicy. I wracałem. To ja takie manto dostałem, że jak to – jakiś facet, który nie jest z Woli, dziewczynę z Woli odprowadza do domu i co to znaczy?! Jakim prawem?! Manto mi sprawili. To ja o tym opowiedziałem kolegom, bo myśmy tworzyli, tak zwaną, Izbę Lordów, takeśmy się sami nazywali w ósmej klasie. To było nas pięciu, czterech było na „k”, ja jeden jedyny byłem na „s”. To ja opowiedziałem, że dostałem manto. – <span style="font-style: italic;">Ty frajerze! To ty następnym razem, jak będziesz ją odprowadzał, nałóż pumpy, białe skarpety, półbuty, weź jesionkę cywilną i cyklistówę i jakiś szalik. I tak ją odprowadź. </span>I tak zrobiłem. I już manta nie dostałem. Bo oni myśleli, że ja jestem chłopakiem z Woli, a ja w tym czasie akurat mieszkałem na Powiślu.
    </section>
    <section>
        <time>30802</time>Chodziliśmy na spacery w Aleje Ujazdowskie i takie były – <span style="font-style: italic;">Lody Pingwin! Lody, lody!</span> Chodzili chłopaczki młode ubrane w takie jakieś mundurki w kolorze beżowym i brązowym. Się kupowało. Ponieważ moje warunki materialne były pod zdechłym Azorkiem, ja mieszkałem u babci, czyli matki mojej matki, przez długi okres czasu. Ona zmieniała naturalnie w zależności od swoich znowu warunków materialnych niejednokrotnie mieszkanie, więc mieszkała między innymi na Dobrej. Ale ostatnio na Wiejskiej, blisko Frascati, dlatego że właśnie na Frascati mieszkała moja ciotka, ta zamężna za Francuzem. Gimnazjum Czackiego mieściło się na ulicy Kapucyńskiej 21, to była boczna od Miodowej. Po to, żeby dojść do tego gimnazjum, tak jak ja, jechałem „Zetką” albo „Petką” – to takie dwa tramwaje szły z ulicy Dobrej, w czasie, kiedy mieszkałem na Dobrej i szły w górę, „Z” i „P”.
    </section>
    <section>
        <time>30883</time>Tramwaje – jeden wóz tylko. I tam właśnie na Dobrej pod domem, gdzie ja mieszkałem, był skwerek. I on do dnia dzisiejszego istnieje. I tam zmieniali się motorniczowie i zmieniali się konduktorzy, którzy sprzedawali bilety. Pan wie, jak to było – motorniczy prowadził, ale konduktor sprzedawał bilety. To ja czekałem na tym przystanku, jak wysiedli z tego tramwaju – i „Zetka”, i „Petka” dochodziła do Miodowej – więc jak oni wychodzili, a tamci jeszcze nie weszli, to ja szybko do tramwaju. I jak przychodziła ta nowa ekipa, to on nie wiedział, czy ja już mam bilet, czy nie mam biletu. I stawałem zawsze na przednim pomoście, bo jak zobaczyłem kanarka na przystanku, że stał, to ja na tym przystanku wysiadałem. Ten kanarek to byli ci kontrolerzy.
    </section>
    <section>
        <time>30949</time>Więc wtedy już następnym tramwajem, to już musiałem zapłacić. To były grosze. I naprzeciwko Miodowej była restauracyjka, gdzie za 90 groszy można było zjeść tej wielkości kotlet schabowy, taki gruby, z taką furą kartofli i taką furą kapusty. Jeżeli chodzi o poziom warszawski, a ja przyjechałem z prowincji, to jednak tutaj poziom był wyższy niż na prowincji, tak że początkowo miałem trudności. Ale jednak później dostałem korepetycje, tak że dawałem korepetycji trochę i parę groszy mogłem zarobić. Tak że za te 90 groszy, jak ja zjadłem taki obiad – uuu! <span style="font-weight: bold;">A lubił się Pan uczyć w ogóle? </span>Wie pan, klimat zmusza pana w pewnym sensie do nauki. Chociaż już w ósmej klasie to człowiek ma tak, już trzeba się uczyć do matury, już trzeba dobrze się przygotować.
    </section>
    <section>
        <time>31018</time>Matura była w gimnazjum matematyczno-przyrodniczym, to były tak: dwa piśmienne (polski i historia do wyboru), a później matematyka, fizyka z chemią (z tych dwóch przedmiotów też trzeba było jeden wybrać) i język obcy. Ja wybrałem historię, bo ja zdałem sobie sprawę, że jednak poziom polskiego – ja jestem z tyłu. Natomiast historię to ja miałem w małym palcu, zawsze lubiałem [lubiłem] historię. I był taki doskonały podręcznik historii Askenazego. W każdym razie ja miałem to szczęście, że akurat trafiłem na temat, który niedawno sobie rozpracowywałem – to były stosunki polsko-moskiewskie, nie rosyjskie, z czasów Księstwa Moskiewskiego. No to bardzo ładnie zdałem ten egzamin. Oni już zaczęli tutaj w gimnazjum Czackiego, właśnie matematyka, fizyka i chemia stały na wyższym poziomie. Profesorem chemii był profesor Harabaszewski, który był profesorem chemii na Uniwersytecie Warszawskim.
    </section>
    <section>
        <time>31115</time>A ja wziąłem tą fizykę i chemię. Fizykę doskonale zdałem, a chemię oblałem praktycznie na najgłupszym pytaniu, jakie można sobie... Byłem dobrze przygotowany, ale pytanie, jakie mi zadał, profesor powiada – <span style="font-style: italic;">Skład powietrza.</span> Ale dali mi trójkę. Tak że jakoś zdałem tę maturę. Później były Junackie Hufce Pracy. Później była szkoła podchorążych. <span style="font-weight: bold;">A koledzy z gimnazjum? </span>Z tej naszej piątki był tak, jak mówiłem, pięciu na „k”: Kozikowski, Kikolski, Kotecki, Kotkowski i Krajewski. I jeden Sowiński. To Krajewski i Kozikowski, i Kotecki – tych trzech spotkałem po wojnie. Tamtych dwóch niestety nie. Jak się o nich pytałem, to ci inni nie bardzo wiedzieli. Tak że ja miałem to wielkie szczęście, żeśmy mogli wódkę pić po moim powrocie, no to za kołnierz żeśmy nie wylewali. No i te wspomnienia, prawda. Kozikowski to był szwagier mojej żony obecnej.
    </section>
    <section>
        <time>31212</time><span style="font-weight: bold;">Czy jeszcze przed wojną Pan jeździł, jakoś przejeżdżało się przez dzielnicę żydowską?</span> Tak. Na przykład ulica Świętokrzyska. To nie była dzielnica żydowska. Ale przecież w tym czasie wszystkie podręczniki szkolne na terenie całej Rzeczpospolitej były takie same: do historii, do geografii, do przyrody, do polskiego, matematyki, fizyki. To były te same podręczniki. To było szalonym ułatwieniem dla rodziców. Bo kogoś, kogo nie było stać na kupno nowego podręcznika w księgarni, to szedł na Świętokrzyską, oddawał swój podręcznik, dopłacał parę groszy i brał podręcznik z następnej klasy. I te księgarnie głównie były w rękach żydowskich. Tak że ja sobie przypominam, że na przykład w 1938 roku to przed większością tych księgarni stali młodzi ludzie, którzy mówili – <span style="font-style: italic;">To jest księgarnia żydowska, a tam jest polska. </span>
    </section>
    <section>
        <time>31287</time>Czyli był ten ruch, żeby zwrócić uwagę na to, że to są Żydzi, a możesz pójść do Polaka. Jeżeli chodzi o samą dzielnicę żydowską, to ja znałem ulicę Waliców. Bywałem tam w tej dzielnicy żydowskiej, owszem, dlaczego nie. Ale nie powiem, żebym ja tam miał jakiś specjalnie interes. Po prostu przechodziłem, widziałem. Graniczna. Marszałkowska dochodziła tylko do Królewskiej. Graniczna była bardzo długą ulicą. Plac Grzybowski. <span style="font-weight: bold;">Taki koloryt tej ulicy był trochę inny niż takiej tej w Śródmieściu?</span> To tak trudno powiedzieć, bo jako młody człowiek to chyba na te rzeczy się specjalnie uwagi nie zwraca. Tak już w późniejszym wieku to chyba tak. Człowiek szedł za jakimś interesem, coś miał do załatwienia albo z jakąś dziewczyną gdzieś szedł, albo do jakiejś dziewczyny, albo coś w tym sensie. A w 1942 roku ja dostałem pożydowskie mieszkanie na Granicznej. Ale pamiętam, że był pierwszy nalot, to był 1942 albo 1941 rok, nalot samolotów sowieckich.
    </section>
    <section>
        <time>31383</time>I ja byłem świadkiem, bo ja pamiętam, szedłem ulicą Złotą. I raptem spadła gdzieś jedna bomba i później druga. I myśmy się tak, ci przechodnie, ? w kamienicy. I jakaś dziewczyna, to później znaleźli tak pół ciała tej dziewczyny wiszące na takim drzewku, dosyć solidnym drzewku, na gałęzi drzewka. <span style="font-weight: bold;">A proszę mi powiedzieć, później ta decyzja wstąpienia do wojska. Panu w ogóle wojsko jakoś imponowało? </span>Nie. Tylko ja wiedziałem, że po to, żeby skończyć studia na politechnice – a to, co mnie interesowało, to była właśnie politechnika – to trzeba liczyć co najmniej pięć lat i trzeba się utrzymać. A ja miałem tylko babcię, z ojcem to ja byłem poróżniony, tak że nie bardzo chciałem korzystać i nie korzystałem z pomocy materialnej. I dostałem korepetycje syna pułkownika Kilińskiego. A przedtem jeszcze, będąc w przysposobieniu wojskowym, to ja się zgłosiłem jako kandydat na ewentualnie lotnika do Dęblina.
    </section>
    <section>
        <time>31472</time>W związku z tym przeszedłem w 1937 roku badania w Cebuli, Centrum Badań Lotniczych we Lwowie. Z wielu kandydatów nas niewielu zostało, chyba trzynastu, to nas wysłali do Warszawy do Cebuli tutaj na Rakowiecką. Te badania też przeszedłem. Więc niby ja miałem w pewnym sensie obowiązek i zagwarantowany wstęp do szkoły podchorążych w Dęblinie. Ale po skończeniu szkoły podchorążych nie bardzo wiedziałem, co. Jak ja dawałem korepetycje temu Kilińskiemu, synowi Kilińskiego, to pułkownik, to daleka rodzina, powiada –<span style="font-style: italic;"> Dobrze. Słuchaj, ale dlaczego do lotnictwa? Ale dlaczego nie pójdziesz do artylerii? W artylerii ja ci mogę pomóc. Pójdziesz do Torunia, skończysz szkołę podchorążych w Toruniu, dostaniesz stopień podporucznika i zostaniesz odkomenderowany na politechnikę. Będziesz dostawał pensję podporucznika, będziesz studiował, tylko musisz dobrze studiować na politechnice.</span> I dlatego ja to wybrałem.
    </section>
    <section>
        <time>31545</time>A w ogóle ja chciałem być oficerem, to niezależnie od tego. <span style="font-weight: bold;">A jak Pan pamięta 1939, wojnę, to pamięta Pan jakiś taki na początku chaos?</span> 8 Dywizja, która była dywizją odwodową początkowo – akurat ja w tym odwodzie nie bardzo się znalazłem, bo ja się znalazłem u generała... W każdym razie ja byłem już od samego początku wojny na punkcie obserwacyjnym artylerii. To co w tej chwili będę mówił, to już lepszy ? sztambuch. <span style="font-weight: bold;">To jak Pan pamięta, bo też opowiadał Pan, jakie zadania, jest Pan na tym punkcie obserwacyjnym?</span> Kierowanie ogniem artylerii. Artyleria w tamtych latach, ja nie wiem, jak dzisiaj, rzecz jasna, nie strzelała bezpośrednio tak. To zdarza się w ekstremalnych wypadkach. To jest bardzo niekorzystne dla artylerii. Artyleria stoi tu, nieprzyjaciel jest tu, ale między tym stanowiskiem artylerii a nieprzyjacielem to jest parę kilometrów. Mogą być wzgórza, mogą być lasy, mogą być zabudowania.
    </section>
    <section>
        <time>31648</time>Chodzi o to, żeby obserwator artyleryjski przeciwnika nie wykrył tego stanowiska. Ale ogniem w jakiś sposób trzeba kierować, więc jest gdzieś po drodze punkt obserwacyjny, z boku najczęściej, który albo jest na wzniesieniu, albo korzysta z jakichś warunków topograficznych odpowiednich, po to, żeby takim ogniem móc kierować, w zależności od dział, jakie ma do dyspozycji, czy to będą armaty, czy to będą haubice, czy to będą moździerze. I wtedy on tym ogniem kieruje i to jest cała nauka – kierowanie ogniem artyleryjskim właśnie na zasadzie obserwacji z punktu obserwacyjnego i podawanie komendy tutaj. I my nie mieliśmy ani aparatów komórkowych, ani nic takiego, ani radia niestety – bo Niemcy mieli radio – więc myśmy korzystali tylko z przewodów telefonicznych. A zatem każden punkt obserwacyjny był zaopatrzony w oddział łączności.
    </section>
    <section>
        <time>31724</time>Jak się zerwało, to natychmiast oni lecieli i szukali tego zerwania, i naprawiali te. <span style="font-weight: bold;">Ale to od początku był Pan na takim punkcie obserwacyjnym? </span>Początkowo, 1 września tośmy się do tego przygotowali. 2 września wyjechałem na punkt obserwacyjny i kierowałem ogniem już. <span style="font-weight: bold;">A opowiadał pan, że zginął koń Pana, tak?</span> To później, już w odwrocie. <span style="font-weight: bold;">Jak zginął?</span> To był kompletny chaos wywołany... Ja wtedy, jak wracałem, to nie wiedziałem, dlaczego tak jest, jak jest. Ja starałem się ten swój zwiad – bo to się nazywa zwiad; zwiad artyleryjski to jest punkt obserwacyjny. <span style="font-weight: bold;">Pan kierował tym punktem?</span> Zawsze to oficer powinien być. Ale w tym moim konkretnym wypadku to ja miałem oficera rezerwy, który pojęcia nie miał, znaczy zapomniał. On miał swojego czasu, ale ja świeżo wyszedłem ze szkoły, ciągle pamiętałem. A byłem tym dobrym uczniem w szkole podchorążych.
    </section>
    <section>
        <time>31808</time><span style="font-weight: bold;">Ilu Was było na tym zwiadzie, na tym punkcie?</span> Zwiad to było jakieś dwanaście, piętnaście osób. To bardzo zależy od łączności. <span style="font-weight: bold;">I wszyscy konno? </span>Konno, tak. Zasadniczo zwiad sam to był ten, który kierował ogniem i jego jakiś zastępca, dowódca zwiadu – to było jakieś pięć osób. Ale później dochodził jeszcze do tego, najczęściej się brało sanitariusza ze sobą (bo nigdy nie wiadomo), łączność. Łączność to znowu było dwie, trzy osoby. Tak że razem to dochodziło do jakichś dziesięciu, dwunastu osób, przypuszczam. <span style="font-weight: bold;">A jeszcze w tych pierwszych dniach to nie było żadnego zetknięcia z Niemcami?</span> Było. Tam takie tankietki były niemieckie, małe czołgi – nasze tankietki uciekały, a za nimi szły niemiecki, lekkie czołgi. Był wielki bałagan. I ta nasza 8 Dywizja to chyba wycofywała się, zaraz obok była Mława.
    </section>
    <section>
        <time>31903</time>Wycofywaliśmy się, to wszystko się paliło po drodze. Piąta kolumna niemiecka pracowała, paliła, jak mogła, to już nie tylko na skutek działań wojennych, tylko na skutek zapalenia rozmaitych takich miejscowości. Ta piąta kolumna niemiecka doskonale rozpracowała. <span style="font-weight: bold;">I ten koń zginął podczas wycofywanie się, podczas odwrotu? </span>Tak. <span style="font-weight: bold;">Jak to wyglądało?</span> Po prostu go zabili. Ja dostałem wtedy taką Cygankę, tą klacz taką od państwa Dziewanowskich. No to ta zginęła już w Nowym Dworze. W tamtych latach, tak trudno jest powiedzieć, właściwie człowiek nie spał. Ja spałem w siodle, jak jechałem. Jak tego konia nie miałem już, to ja jechałem na wozie właśnie łącznościowym, gdzie były te bębny z kablami. Siedziałem sobie i spałem. Tak że człowiek, tak naprawdę, nie bardzo się tak orientował. To szło się kolumną.
    </section>
    <section>
        <time>31993</time>To było paskudne. I pierwszy taki punkt naprawdę, gdzie nas zorganizowali z powrotem, to były Cybulice. <span style="font-weight: bold;">No bo już wtedy taki chaos i zniechęcenie było podczas tego odwrotu? </span>Ja nie mogę powiedzieć, żeby to było zniechęcenie, bo ja miałem do czynienia z ludźmi z tego zwiadu. Ja miałem tam takiego kaprala Kawkę, to niesamowity człowiek – pełen energii, pełen nadziei. Ciągle jeszcze mieliśmy nadzieję, że się gdzieś zatrzymamy, że będzie jakiś odwet. Dopiero później, już właśnie w Cybulicach, to człowiek sobie zdał sprawę, że bronić się trzeba, ale że to jest po prostu kwestia honoru, żeby się bronić, że to już nie ma właściwie szans. Ja tak sobie zdawałem sprawę. <span style="font-weight: bold;">I potem już w Nowym Dworze też na pierwszej linii obrony ten punkt obserwacyjny?</span> Tak, bo tam nie można było inaczej. Tam nie można było sobie szukać jakiegoś punktu obserwacyjnego, tylko najczęściej – były też punkty obserwacyjne na pewno, ale taki punkt obserwacyjny na pierwszej linii piechoty to jest bardzo dobry punkt, tylko bardzo niebezpieczny punkt.
    </section>
    <section>
        <time>32094</time>Ale to jest bardzo dobry punkt. Z punktu widzenia artyleryjskiego. <span style="font-weight: bold;">I były ataki niemieckie?</span> Tak. Naturalnie. <span style="font-weight: bold;">Jak one wyglądały? </span>Normalnie. Jak może wyglądać? Podrywało się towarzystwo z naszej strony przeciwko nacierającym oddziałom – bagnetem na broń. I jak pan nie zabije, to pana zabiją, jak pan nie uszkodliwi [unieszkodliwi], to pana uszkodliwią [uszkodzą]. Taka zasada. <span style="font-weight: bold;">Ale to Wy jednak w tym punkcie obserwacyjnym musieliście trzymać się swojego miejsca, prawda?</span> Nie, nie. W czasie takiego ataku, to myśmy szli do ataku razem. Albo broniliśmy się przed atakiem. <span style="font-weight: bold;">To krwawe było?</span> Było, było krwawe. I to nas zmieniali. Jak były trzy dni na takim punkcie obserwacyjnym, to po trzech dniach szło się na zaplecze, że tak powiem, na dwa dni. Później znowu się wracało. Ale to długo nie trwało. Myśmy tam przyjechali trzynastego albo czternastego do Modlina, a dwudziestego dziewiątego się Modlin poddał. <span style="font-weight: bold;">A to uzbrojenie, te działa 75. to były dobre, te armaty?</span>
    </section>
    <section>
        <time>32200</time>To były armaty francuskie, przekazane przez Francję. Myśmy je cokolwiek prawdopodobnie ulepszyli, ale niewiele. To były działa, które w porównaniu z uzbrojeniem niemieckim, to były mało warte. Ale myśmy mieli opracowaną bez porównania lepszą tą instrukcję strzelania, to znaczy się to prowadzenie ognia tymi punktami obserwacyjnymi. Nasi byli bez porównania lepiej wyszkoleni oficerowie po tym względem, do prowadzenia ognia. Oni mieli sprzęt bez porównania nowocześniejszy. Te wszystkie działa nasze, poza artylerią ciężką i najcięższą, artylerią pociągową, to było ciągnięte przez konie. Taka armata miała jaszcz poza tym, ona ważyła, sześć koni to ciągnęło. Jak dwa zostały zabite, to cztery też pociągnęły, ale już nie w tym tempie, prawda? Tak że, jak się znalazło takie stanowisko bojowe, to najlepiej było jak najdłużej na tym miejscu pozostać. Jak było na ćwiczeniach, podjeżdżały jaszcze z trzema końmi, okej. Ale w czasie wojny tak nie było, nie było tych sześciu koni, konie padały.
    </section>
    <section>
        <time>32314</time>Sztukas leciał i zrzucał bomby, i później jeszcze karabinem maszynowym się przejeżdżał. I konie padały jak muchy, konie ginęły. Ale działo jako takie było dobre, miało cały szereg pocisków różnego rodzaju – granatów, szrapneli i tak dalej. <span style="font-weight: bold;">A był Pan pod takim ogniem lotniczym, to znaczy bombardowania lotniczego?</span> To bez przerwy byliśmy bombardowani w Modlinie. Tam było parę takich dni takich cholernych nalotów. Ale ja osobiście wolę atak lotniczy niż działo artylerii. Bo tak – widzi pan z daleka samolot – ja mówię o 1939 roku, dzisiaj to jest inaczej, bo dzisiaj to są samoloty ? – ale w 1939 roku pan widział samolot, pan widział, że on się zbliża, jako artylerzysta pan wiedział, że jeżeli on zrzuci bombę, to bomba leci tak. To pan sobie kalkulował, że jeżeli on zrzuci w tym momencie bombę, to ta bomba prawdopodobnie, biorąc pod uwagę kierunek lotu samolotu, spadnie gdzieś mniej więcej w tym miejscu. A pan jest tutaj.
    </section>
    <section>
        <time>32412</time>To ta bomba, którą on zrzuci, prawdopodobnie panu nie zaszkodzi. To pan widział. Ale pocisku artyleryjskiego to pan nie widział. Pan słyszał i to był koniec. Ostatni świst pocisku artyleryjskiego to się słyszało. I wybuch. I to mogło być bardzo blisko pana albo trochę dalej. <span style="font-weight: bold;">A pamięta Pan jakiś strach taki czy Pana, czy kolegów żołnierzy? </span>Ja nie wierzę w to, że ludzie się nie boją. Ja się też bałem. Ale chodzi o to, żeby przezwyciężyć strach. I dla mnie to jest to, co można nazwać może nie bohaterstwem zaraz, ale spełnieniem obowiązku – to jest przezwyciężyć strach. Jak ja wyjeżdżałem na ten pierwszy punkt obserwacyjny za Gruduskiem, to obok mnie jechał starszy ogniomistrz. Karabinów maszynowych prawdopodobnie świstały kule. To ja się tak uchylałem.
    </section>
    <section>
        <time>32488</time>A ten starszy ogniomistrz tak na mnie popatrzył i powiada – <span style="font-style: italic;">Panie podchorąży, my się kulom nie kłaniamy. </span>Ja się przestałem kłaniać kulom. Nie ma ludzi, którzy się nie boją. A jeżeli są, to są pozbawieni jakiegoś zmysłu po prostu, nie są normalni. Boją się, tylko trzeba przezwyciężyć. A później jakoś człowiek się do tego przyzwyczaja, reaguje inaczej niż na początku być może. Tak że to reagowanie jest inne. Nasermater, co ma być to będzie. <span style="font-weight: bold;">A czy pamięta Pan takie sytuacje tak bezpośrednio z wrogiem? Czy widział Pan po prostu tak bezpośrednio tego nieprzyjaciela? </span>Tak. Właśnie w czasie tych ataków tam na pierwszej linii na odcinku Nowy Dwór. Miałem kbk z bagnetem. <span style="font-weight: bold;">To się tak idzie i się za bardzo nie zastanawia?</span> Nie, człowiek nie myśli. Myśli tylko o tym, żeby w jakiś sposób przeżyć. Jeżeli nie ja, to mnie. <span style="font-weight: bold;">A proszę powiedzieć, dyscyplina była tam do samego końca?</span> Tak. U nas była dyscyplina.
    </section>
    <section>
        <time>32597</time>Jeździli z kolumną – ja wspominałem o tym, że jeździli do Palmir albo do Pomiechówka kolumną – trzeba było przejeżdżać przez most, to była taka bardzo skomplikowana, bo kładli ogień zaporowy na ten most i to było niebezpieczne. Ale trzeba było jechać i się jechało. <span style="font-weight: bold;">A jak Pan myśli o tym polskim wojsku, takim II Rzeczypospolitej, to było dobre wojsko? </span>Ja mam opinię tego rodzaju, że polskie wojsko było bardzo dobre wojsko. I ja powiedziałbym, patriotyczne wojsko to było. W artylerii to ci jezdni – jezdnymi się nazywa tych, którzy jeździli konno w zaprzęgu artyleryjskim, ci, którzy siedzieli na koniach. Artyleria miała szóstkę koni, ale na trzech koniach po lewej stronie siedzieli żołnierze. To byli jezdni, oni się tymi końmi opiekowali i oni kierowali tym pojazdem – jaszczem czy armatą. To ci jezdni w moim pułku, w 8 PAL-u i na ogół tutaj na zachodzie, od Wisły na zachód, to byli żołnierze Ukraińcy, Białorusini, trochę Polaków, ale głównie oni byli z tamtych stron: z Wołynia, z Polesia, z Podola, Wileńszczyzny, Nowogródczyzny i tak dalej.
    </section>
    <section>
        <time>32715</time>Oni do końca spełniali swoje obowiązki, nie było tego jakiegoś szowinizmu antypolskiego, żeby oni rzucili i uciekli. Ja się z tym nie spotkałem, być może były takie wypadki. Ale ja się z nimi nie spotkałem. Oni do końca byli zupełnie fair. Oni źle mówili po polsku nawet, oni tak mówili z akcentem i mieszali jakieś słowa regionalne. Ale oni wywiązywali się. A reszta – ci młodzi ludzie tacy jak ja, podchorążowie, podoficerowie, oficerowie zawodowi – to byli patrioci. Naprawdę. Natomiast jeżeli chodzi o armię z dowództwem włącznie, to uważam, że nie było lepszej niż niemiecka. Z przykrością muszę powiedzieć, ale taka jest prawda – nie było lepszej. <span style="font-weight: bold;">Panie Stanisławie, na koniec może jeszcze tak chciałem zapytać o taką, jak Pan przyjeżdża już do Warszawy, taką Warszawę okupacyjną, to ona była zniszczona już tak po kampanii 1939?</span> Ja przyjechałem do Warszawy z niewoli wypuszczony, bo nas wypuścili po 30 dniach.
    </section>
    <section>
        <time>32824</time>Dowieźli nas do Pomiechówka chyba pociągiem, a później musieliśmy się dostać do Warszawy, każden jak mógł. Ja na jakimś wozie z kartoflami dojechałem do Miodowej. I chyba jechałem na Miodową – od Żoliborza począwszy, gdzieś z tamtej strony szedłem piechotą – później na Miodowej szedł próbny tramwaj, to była noc. Ale on tylko doszedł do Krakowskiego Przedmieścia. Więc ja ten odcinek przejechałem – całą Miodową do Krakowskiego. Ale to były gruzy. Trudno powiedzieć, żeby to się jeszcze paliło – nie, ale jeszcze ten swąd spalenizny był odczuwalny. I pamiętam, że wtedy ja od Krakowskiego Przedmieścia do Wiejskiej szedłem piechotą. To była noc. I zatrzymała mnie żandarmeria niemiecka. Ja szedłem w pełnym mundurze. A miałem tą opaskę „Helden von Modlin”. I przepustkę. Jak mnie zatrzymali, zobaczyli na tą opaskę, później na przepustkę, zasalutowali i mogłem sobie dalej. Bo to był krótki stosunkowo okres, kiedy nie było jeszcze władz cywilnych niemieckich, to znaczy się administracji cywilnej z gestapo, z policją i tak dalej. To wszystko był wermacht, to było wszystko jeszcze wojsko. <span style="font-weight: bold;">A ta Warszawa taka niemiecka, to dużo żołnierzy pamięta Pan na ulicach, żandarmów?</span>
    </section>
    <section>
        <time>32927</time>Żandarmeria to jest specjalny oddział, chodzili z tymi półksiężycami. Nie, tych żandarmów to się widywało w okolicy dworca, tam oni byli, bo oni przede wszystkim polowali na żołnierzy niemieckich, Niemców. Specjalnie Polakami się nie interesowali, żandarmeria jako taka. Zaczynały się łapanki, ale to był początek łapanek, bo później one, po moim aresztowaniu, to one nabrały takiego już, tośmy słyszeli w obozie koncentracyjnym o tym. <span style="font-weight: bold;">Dużo warszawiaków jeszcze wspomina, że ta pierwsza zima była taka trudna.</span> Fatalna. Ja ogrzewałem mieszkanie – przechylało się te liczniki elektryczne, one były na takiej desce drewnianej na cztery śruby do ściany. Odkręcało się dwie górne śruby, deska się przechylała. Jak się deska przechyliła, to przestawało się kręcić. No i można było sobie rozmaite takie elektryczne piecyki puszczać w ruch. Ale było fatalnie. <span style="font-weight: bold;">Pan zaczął od razu pracować? Chyba jeszcze nie od razu? </span>Nie od razu. Byli ludzie, którzy się bawili, którzy robili fenomenalne interesy, o których ja słyszałem. Niestety nie robiłem ich – powiadam „niestety” w cudzysłowie, rzecz jasna. Sprzedawali wagony całe drzewa na opał.
    </section>
    <section>
        <time>33047</time>Znałem tych ludzi, którzy to robili, to znaczy się znałem w sensie, że wiedziałem, kto jest, w jakiej kawiarni oni się spotykają, gdzie te interesy dobijają. Myśmy próbowali. Jeżeli chodzi o mnie osobiście, to ja brałem udział w wielu takich przerzutach broni. Ponieważ znałem język niemiecki, jak już niejednokrotnie to wspominałem, doskonale, to nabijałem się jeszcze w takie ubranie mniej więcej, w których lubili chodzić folksdojcze na przykład, więc jakiś taki kapelusik z piórkiem i walizki brałem ze sobą puste. Kupowałem „Das Reich”, pismo, i wsiadałem do wagonu „Nur für Deutsche”, „Tylko dla Niemców”. Nikt nigdy mnie nie zapytał o żaden dowód, bo ja miałem tylko jako dowód osobisty typową kenkartę z tamtych lat. I sobie jeździłem. I któregoś dnia, pamiętam, wiozłem jedną walizkę załadowaną bronią – krótką bronią i amunicją. Był wagon „Nur für Deutsche”, ale poza tym te inne wagony były dla publiczności. I tam bardzo dużo jeździło osób, kobiet i mężczyzn, po tak zwaną rąbankę, po jakieś wiktuały na wieś po to, żeby je przywieźć do Warszawy. Proszę sobie teraz wyobrazić, że jadę takim pociągiem z tą bronią w przedziale „Nur für Deutsche”, walizkę ciężką wsadziłem na tą górną półkę i jadę.
    </section>
    <section>
        <time>33164</time>I raptem do tego przedziału wsiada – a, otworzyłem gazetę i czytam „Das Reich” – żandarm niemiecki. Ja już nie pamiętam, w jakim stopniu on był, ale w jakimś wyższym stopniu. Jakiś był sierżant czy starszy sierżant, w każdym razie podoficer. Gruby, w mundurze – a jakże. No i pyta mnie się – <span style="font-style: italic;">Co tam u was słychać? </span>Ja powiadam – <span style="font-style: italic;">Nic specjalnego.</span> Powiada – <span style="font-style: italic;">To ty do wojska jeszcze nie poszedłeś? </span>Ja powiadam – <span style="font-style: italic;">Tak, właśnie czekam za chwilę na wezwanie, być może pójdę już.</span> – <span style="font-style: italic;">Przeszkolą was</span> – powiada. My jedziemy i dojeżdżamy do stacji Łuków. I co ja widzę? Oni wszystkich wypędzają z wagonów. Wzdłuż peronów stoją esesmani i wszystkich z wagonów wyrzucają. Gros tych ludzi, którzy przewozili tą rąbankę, to im zabierali tą rąbankę. A ten żandarm, który tam wsiadł, to miał dwie walizki. Bardzo grzecznie powiedzieli, że my mamy też wyjść, udać się na stację.
    </section>
    <section>
        <time>33258</time>Ja powiadam do niego – <span style="font-style: italic;">Niech pan posłucha, ja wezmę pańskie walizki. Po co pan ma taszczyć dwie, ja ma tylko jedną.</span> On nic nie powiedział, bo jego walizki były lżejsze, ale dwie. I on przeniósł mi moją walizkę. Ja za nim. Jego nie zatrzymali ani mnie. Bo jak mnie zatrzymają, to – Meine Sachen. Wie pan, co ja przeżyłem? Wyobraża pan sobie?<span style="font-weight: bold;"> A w czasie okupacji to chodziło się do kawiarni? Kawiarnie były otwarte? </span>Tak. Tutaj w Alejach Ujazdowskich były kawiarnie, tam Ćwiklińska podawała i inne panie. Naturalnie, chodziło się do kawiarni, a jakże. Do kin raczej nie wskazane było iść. Ale też ludzie chodzili do kin. Były kina, były kawiarnie. Ja na jakieś tam dansingi to nie chodziłem, bo nie miałem na to ani czasu, ani ochoty. Poza tym myśmy w tym Heeres Kraftfahr Parku pracowali po nocy.
    </section>
    <section>
        <time>33354</time>Ja jeszcze miałem pozwolenie prowadzenia motocykli i przepustkę nocną. Tak że ja dużo spraw załatwiałem rozmaitych tego rodzaju w nocy. Antek Miler też. Bo te opracowywanie tych danych z tych samochodów to nie była taka prosta robota, to było skomplikowane. Ja wciągnąłem do tego Antka, on mi pomagał ułożyć te szyfry, dowiedzieć się, że te wszystkie znaczki mniej więcej są do siebie podobne, bardzo podobne i te miejscowości się zgadzają, żeby to mniej więcej nabrało jakiegoś kształtu, który zbliżony jest do prawdy. <span style="font-weight: bold;">Jak te informacje przekazywaliście?</span> Ja przekazywałem Kalksteinowi. <span style="font-weight: bold;">Bezpośrednio?</span> Bezpośrednio, tak. <span style="font-weight: bold;">To jak takie spotkanie odbywało się?</span> Gdziekolwiek. On wyznaczał jakieś miejsce i tam się spotykało. Przekazywałem mu wiadomość. Żadnych cudów, żadnych tam takich scen jak w filmach nie ma. <span style="font-weight: bold;">A Wy potem wiedzieliście coś o tym Kalksteinie? </span>Ja się dowiedziałem później w czasie przesłuchiwania w alei Szucha.
    </section>
    <section>
        <time>33436</time>Widzi pan, to było inaczej. Jego aresztowali w lutym albo w marcu, takie odnoszę wrażenie. I ja się o tym dowiedziałem, tak jak prawdopodobnie wszyscy ci, którzy mieli bezpośredni kontakt z Kalksteinem. I natychmiast ja zmieniłem nazwisko na Kowalski, dostałem kenkartę na Kowalski, ja się nazywałem Ryszard Kowalski. I jego aresztowali, on siedział na Pawiaku i gestapo, i tak dalej. I nie wiedzieliśmy o tym, że on się, że tak powiem, przekabacił. Mnie aresztowali w parę miesięcy później, gdzieś w lipcu, 27 chyba czy 24. W każdym razie, jak mnie aresztowali, to ja nie wiedziałem, że on się przekabacił. To ja się o tym dowiedziałem dopiero później, post factum.
    </section>
    <section>
        <time>33511</time>Wtedy, jak on przyszedł, jak już mnie ten Merkel chciał wypuścić, to znaczy chciał mnie zwolnić po prostu, a ta tłumaczka – bo ja opowiadałem panu o tym, że ja słuchałem, miałem czas na zastanowienie się, tych parę sekund, to bardzo dużo mi dawało – to ona powiedziała, żeby zrobić konfrontację. Żeby ona tego nie powiedziała, to ja bym wyszedł na wolność. Ja dopiero wtedy sobie zdałem sprawę, jak on przyszedł i powiedział, że to jest „Sówka”. Taki miałem pseudonim. Mam cały szereg takich pism od rozmaitych władz polskich z podziękowaniem i gratulacjami, i to, i owo – pseudonim Sówka. <span style="font-weight: bold;">No to Pana główne zadanie to te wywiadowcze, tak?</span> Tak. <span style="font-weight: bold;">Też przewożenie broni?</span> No to przewożenie broni to nie było moim zadaniem. Ja byłem wolontariuszem.
    </section>
</article>