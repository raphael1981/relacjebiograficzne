<?xml version='1.0'?>
<article>
    <section>
        <time>0</time><span style="font-weight: bold;">Archiwum Historii Mówionej. Rozmowa nagrana w Warszawie, w dniach: 30 stycznia, 3, 6, 10 oraz 17 lutego 2014 roku, z panem Eugeniuszem Łatuchowskim. Rozmowę przeprowadził Paweł Pięciak. </span>
    </section>
    <section>
        <time>17</time>Eugeniusz Łatuchowski: Nazywam się Eugeniusz Łatuchowski, urodziłem się 4 sierpnia 1920 roku w Białymstoku. Dlaczego w Białymstoku? Dlatego, że moi rodzice przed bolszewikami uciekali do Warszawy, mamusia już nie była w stanie dojechać i tam zostaliśmy. Moi rodzice oboje byli grodnianami, z tym, że ojciec mieszkał na jednym brzegu Grodna, matka mieszkała na drugim brzegu Grodna. Tego... Niemna. Niemen rozdziela Grodno, to piękne miasto i piękna rzeka. Ojciec uczęszczał do szkoły rzemieślniczej, która właśnie była na tym drugim brzegu od miasta, od centrum miasta. I na tej ulicy, to była ulica Podolna, rozległa do Niemna, mieszkała matka. Tam się poznali. Ojciec w roku 1912 zrobił prawo jazdy, został szoferem. Pobrali się w dniu wybuchu I wojny światowej, w roku 1914. Ojca zabrano do wojska, matka była tak zwaną bieżenką. Bieżenka znaczy... To jest rosyjskie słowo, przetłumaczone na polski to jest uchodźca. Dlatego, że car wydał taki prikaz, że jego żaden obywatel nie może dostać się w ręce wroga, w ręce Niemców. Tak, że matka była wywożona.
    </section>
    <section>
        <time>152</time>A ojciec miał szczęście, bo trafił do kolumny sanitarnej księcia Mukrańskiego. To był człowiek bardzo bogaty, rodzina jego należała do tej carskiej Dumy, bardzo zamożny. Królową broni w I wojnie światowej była piechota, wojna była pozycyjna, frontowa. On nie chciał gnić w tych okopach, w śniegu, w deszczu, w mrozie itd. Jak powiedziałem, to był człowiek postępowy. I on uruchomił kolumnę sanitarną, kupił dziesięć sanitarek i jeden samochód dla siebie. I w tej kolumnie mój ojciec jeździł. Pierwsze dziecko, które się urodziło moim rodzicom... Dlatego, że jak jakiś front się szykował, zanim ten front ruszył, zanim te karetki były potrzebne, to ojciec jeździł z nim tym jedenastym samochodem, którego on używał do własnej dyspozycji, bo to był jego. Tak, że miał te możliwości kontaktu z matką. Pierwsze ich dziecko, syn imieniem Witold, zmarł w wieku ośmiu, czy dziewięciu miesięcy w Woroneżu, czy gdzieś, w głębi Rosji. Bo tam matka była jako ten bieżeniec gdzieś tam wywieziona.
    </section>
    <section>
        <time>270</time>Nie było leków, był głód, wiadomo jak to wszystko w tamtych czasach się odbywało. On zmarł, potem była przerwa, i potem ja zostałem poczęty. Tu już latka mijały, wojna trwała, i książę zorientował się, że car upadł, Rosja przepada, postanowił zlikwidować tą kolumnę i wyjechać do Paryża. Więc cała ta kolumna jechała... Zapakował oczywiście kilka waliz swoich brylantów, kosztowności, bransolet i innych rzeczy, miał te pieniądze. I jadąc do Warszawy, matka moja już dalej nie mogła jechać, rodzice, jak mówiłem zostali w Białymstoku. On wypłacił należność, kolumna poszła dalej, która została rozwiązana w Warszawie. A rodzice zatrzymali się w Białymstoku. W Białymstoku w wieku siedmiu lat zostałem zapisany do gimnazjum pani Woźnickiej, to była prywatna trzyklasowa mała szkoła, zorganizowana na wzór... Może pan o tym czytał, może pan o tym wie: na wzór Instytutu Błagarodnych Diewic. To były takie szkoły elitarne, gdzie uczono wychowania, zachowania się przy stole, dla dziewcząt, które potem miały dalej, prawda, już jako wykształcone, eleganckie panny żyć. Więc to była trzyklasowa szkoła, A, B i C.
    </section>
    <section>
        <time>430</time>Ponieważ ja już byłem od szóstego roku życia nauczony pisać, czytać i troszkę liczyć, ja wstąpiłem od razu do drugiej, do tej klasy B. I po tych dwóch latach, mając dziewięć lat, automatycznie... Ta szkółka, jak powiedziałem, była pani Woźnickiej, ale jej mąż profesor Woźnicki w Gimnazjum im. Króla Zygmunta Augusta w Białymstoku był polonistą. Więc ja automatycznie z tej przygotowawczej – bo to się nazywało przygotowawcze gimnazjum pani Woźnickiej, tak to nazywano – automatycznie poszedłem do gimnazjum. I jestem ostatnim rocznikiem starego, ośmioklasowego gimnazjum. Przed wojną również była reorganizacja wykonana przez ministerstwo oświecenia publicznego, tak to się przed wojną nazywało. Po mnie już szedł ten nowy zorganizowany... Cały dowcip polegał na tym, że wprowadzono tak zwaną małą maturę. A my po ośmiu klasach mieliśmy normalną maturę. W roku 1935 do tych matur... W ogóle społeczeństwo doszło do wniosku, że gimnazjum właściwie, ta matura, nic nie daje. Bo matura dawała tytuł człowieka ze średnim wykształceniem, dawała prawo wstępu na wyższą uczelnię i wstąpienie do szkoły podchorążych, albo rezerwy na rok, albo do wojskowej szkoły zawodowej na trzy lata, potem się wychodziło już oficerem.
    </section>
    <section>
        <time>573</time>No, w takim mieście jak Białystok na przykład, który w 1935 roku liczył te niespełna dziewięćdziesiąt tysięcy mieszkańców, mimo że był miastem wojewódzkim, ale iluś tam tych... W Białymstoku były dwa gimnazja państwowe. To, do którego ja uczęszczałem, to był typ wychowania humanistyczny, drugie było tak zwane matematyczno-przyrodnicze. Różniliśmy się tym, że myśmy mieli łacinę i w jakimś tam, średnim zakresie, matematykę, a oni mieli bardziej rozwiniętą matematykę, nie mieli łaciny. To były dwa męskie państwowe i jedno żeńskie, bo wystarczało, dziewcząt tyle się nie uczyło. I to było wszystko. Więc jak wysypywali się absolwenci z jednego roku z dwóch gimnazjów, to poza tymi, których było stać na studia, którzy mogli wyjechać do Warszawy, czy do Wilna, czy do Lwowa, czy do Krakowa... Ci, których było stać. Ilu takich było? Niewielu, bo przecież społeczeństwo nie było takie bogate, żeby móc opłacić i studia i życie i tak dalej. I wtedy się rozpoczął run na szkoły techniczne. Ja miałem to zacięcie, bo z tymi samochodami od dziecka byłem zajęty, to lubiłem, więc ktoś doradził ojcu, że chyba byłoby bardziej rozsądne, żeby skończyć szkołę techniczną, która dawała pełen zawód i te same uprawnienia.
    </section>
    <section>
        <time>699</time>Więc w 1935 roku startowałem do Wilna, do Państwowej Szkoły Technicznej im. Marszałka Józefa Piłsudskiego. Zdałem egzamin konkursowy i rozpocząłem naukę w Wilnie. Jeżeli chodzi o mego ojca, to był człowiek pomysłowy, energiczny. W sierpniu, jak ta nawała sowiecka przewaliła się przez Białystok, podeszli pod Warszawę, Radzymin, tutaj baty dostali, to już w grudniu 1920 roku mój ojciec uruchomił w Białymstoku taksówki. Pierwsze taksówki w Białymstoku postawił mój ojciec w grudniu. Bo nie było ani jednej taksówki, w ogóle samochodów prawie że nie było. Było kilka dorożek. Miał już dwie, postawił... Za pieniądze, które dostał z rozliczenia od księcia Mukrańskiego – bo kolumna poszła dalej, do Warszawy, w Warszawie była rozwiązana – kupił trzy Fordy pedałowe. To już dzisiaj tylko w niektórych muzeach można oglądać. I otworzył w Białymstoku mały warsztacik samochodowy na ul. Św. Rocha pod numerem 7. Warsztat to jest duże słowo, bo to były chlewiki, nawet bez podłogi. Po prostu warsztacik, trochę narzędzi. A dwie taksówki stały. Bo były dwa postoje, jeden w centrum miasta, a drugi na dworcu, to było wszystko. To trwało do 1927 roku. W 1927 roku ojciec przerzucił... W 1926 roku General Motors wypuścił chevrolety sześciocylindrowe i ojciec kupił takie podwozie, zabudował na tym i zrobił autobusik. Uruchomił go na linii Białystok-Grajewo. Po roku chwyciło. To był taki szesnastomiejscowy, bo taka była wielkość tych samochodów.
    </section>
    <section>
        <time>863</time>To chwyciło, ojciec zlikwidował tą linię i postawił następny autobus w 1928 roku na linię Białystok-Warszawa. Ale już trzydziestotrzymiejscowy i nie 90 km, tylko 200 do Warszawy. To jeszcze bardziej chwyciło, wobec tego dokupił następne autobusy, uruchomił drugą linię, Warszawa-Lublin, w 1929. W końcu 1929 roku znów dokupił i uruchomił trzecią linię, Warszawa-Kazimierz Dolny nad Wisłą-Opole Lubelskie. Potem były różne perturbacje, bo kolej się włączyła, przeszła na to, ale nie będę panu czasu zabierał. W każdym bądź razie do 1935 roku samodzielnie istniał. Ja w 1935 roku w sierpniu zdałem egzamin do Wilna, wyjechałem do Wilna, a ojciec przystąpił w Warszawie... Zlikwidował... Kolej zabrała linię białostocką, Warszawa-Białystok. Tamte dwie linie ojciec zlikwidował, ale koncesję na Warszawę-Lublin – dostał wyłączność z ministerstwa – zatrzymał i wszedł w Warszawie do dużej spółki, która się nazywała Polskie Linie Autobusowe. Mieściła się na Krochmalnej 87, dokładnie naprzeciwko domu Korczaka, stare rzeczy. I wtedy rodzice wyjechali do Warszawy. Więc ja się uczyłem w Wilnie, a dom mój był w Warszawie. No co by tu więcej panu powiedzieć?
    </section>
    <section>
        <time>998</time><span style="font-weight: bold;">Paweł Pięciak: O przedwojennym Wilnie proszę powiedzieć.</span> Wilno przed wojną liczyło 290 tysięcy mieszkańców. Wilno przed wojną było nazywane miastem emerytów. Miasto pięknie położone nad dwiema rzekami, gdzie w centrum miasta do dużej rzeki Wilii wpadała druga rzeka, mniejsza która się naprawdę nazywała Wilenka, ale wszyscy ją nazywali Wilejka. Bo do Wilii wpadała. Miasto, jak wszyscy wiedzą, o które walczyli Litwini. Nie mogli sobie darować tego, że takim fortelem udało się Piłsudskiemu w 1923 roku to Wilno zabrać i utrzymać. To był inny gatunek Polaków zupełnie. To byli naprawdę ciepli, sympatyczni, serdeczni ludzie. Bez fałszu, bez jakiejś obłudy. Skromni, gościnni, naprawdę przemili ludzie. Mam stamtąd bardzo miłe wspomnienia i stamtąd swoją żonę przywiozłem, rodowitą wilniankę. Były dwa teatry, jeden Teatr Państwowy na Pohulance, drugi Teatr Muzyczny i Operetka w centrum miasta na Mickiewicza. Życie kulturalne naprawdę toczyło się bardzo, bardzo energicznie, było gdzie pójść. Poza tym piękne miasto. Co tu jeszcze powiedzieć? Ostra Brama też przyciągała. Studia były ciężkie, bo mieliśmy siedem godzin normalnych wykładów, potem była przerwa do siedemnastej i dwie godziny po siedemnastej to były zajęcia. Jakieś laboratorium fizyczne, chemiczne, elektryczne, kreślarnia.
    </section>
    <section>
        <time>1148</time>Tak, że po przejściu z gimnazjum naprawdę nie było dużo czasu dla siebie. No i dociągnąłem już do końcówki, już dostałem temat na pracę dyplomową – pamiętam go do dziś dnia – i przyjechałem jak zwykle na ferie do domu, do Warszawy. Mieszkaliśmy na ul. Ogrodowej 67. Ferie przebiegały spokojnie, przyjemnie, bo byłem w tych samochodach wciąż, kręciłem się. Była pierwsza mobilizacja, ukryta, która raczej nazywała się... Jak to się mówiło wtedy? Brali na ćwiczenia.<span style="font-weight: bold;"> I Pana też wzięli?</span> Nie, nie, nas nie ruszyli. Myśmy w szkole mieli PW, nie wiem, czy pan wie co to jest? Dwa lata. Myśmy szli automatycznie po skończeniu szkoły do szkoły podchorążych, i szkoła podchorążych dlatego trwała tylko rok, że ten okres rekrucki, który przy normalnym poborze do wojska trwał sześć miesięcy, myśmy mieli go przerobiony w ciągu dwóch lat. Bo myśmy w każdym tygodniu mieli jeden dzień poświęcony na PW. Tak, że musztra, krok marszowy, rozebranie karabinu, złożenie, oczyszczenie – myśmy to wszystko mieli przerobione, co normalnie żołnierz z poboru w normalnym pułku ćwiczył sześć miesięcy.
    </section>
    <section>
        <time>1277</time>Więc szkoła podchorążych rezerwy trwała rok, równy rok. Natomiast zawodowa szkoła wojskowa trwała trzy lata i wtedy wychodził podporucznik, który gdzieś dostawał przydział do pułku. To zawsze była loteria, bo każdy chciałby trafić do pułku gdzieś w mieście, a nie gdzieś pod sowiecką granicą, czy na Polesiu, powiedzmy, prawda? Tak, że myśmy już to mieli za sobą. Więc pierwszy taki dyskretny pobór w 1939 roku to było branie na tak zwane ćwiczenia. Wyrywali trochę lekarzy, trochę jakichś ślusarzy, trochę jakichś tam zbrojmistrzów. Ale naprawdę nie wyobrażaliśmy sobie, że może wojna wybuchnąć. Druga mobilizacja była później, po tej pierwszej, to już brali żołnierzy, podoficerów. To już pachniało wojną, ale jeszcze mało kto wierzył, że w dziewiętnaście lat po zakończeniu jednej krwawej, strasznej wojny, że może nastąpić już następna wojna. No i w ostatniej dekadzie sierpnia nastąpiła generalna mobilizacja. Zaczęli brać wszystko. I tu właściwie już się zaczynają moje przygody.
    </section>
    <section>
        <time>1392</time>Bo jestem w domu w Warszawie... Gdzieś około 20 sierpnia wszystkie autobusy do wojska. Już ojciec nie miał właściwie co robić, bo to już wszystko wyszło, razem z szoferami to wszystko wyjechało. W pewnej chwili ojciec otrzymał telefon z Automobilklubu, pytanie. Bo ojciec w tej branży był znany, ojciec był naprawdę liczącym się przedsiębiorcą. Więc ojca znali. I ktoś zadzwonił z Automobilklubu do ojca, z pytaniem, może ma kierowców, szoferów wolnych. Jeszcze nie było kierowców, byli szoferzy. Ojciec odpowiedział, że niestety nie ma, bo wszystko zostało zabrane razem z samochodami, poszli do wojska. Przecież mobilizacja jest. A o co chodzi? No bo powstała paradoksalna sytuacja, że byli ludzie, którzy mieli samochody i mieli benzynę, w którą się zaopatrzyli, i dla świętego spokoju chcieliby – mieli różne sprawy – wywieźć te rodziny gdzieś na prowincję, żeby mieć spokój. Ale nie ma komu pojechać, więc Automobilklub się włączył do takiej akcji, żeby tym ludziom pomagać. A jeszcze przedtem... 28 sierpnia, bo te rzeczy mam już wryte w pamięci, Sempoliński... Na Karowej był teatr, który się nazywał Wielka Rewia. Satyryczny teatr na Karowej 18.
    </section>
    <section>
        <time>1553</time>Syn Sempolińskich tym kierował, i ponieważ te nastroje były wojenne, stworzono rewię pod tytułem „Orzeł czy rzeszka”. Nie „Orzeł czy reszka”, tylko „Orzeł czy rzeszka”. I tam wtedy w tej rewii występował sam Sempoliński i śpiewał tą piosenkę po raz pierwszy „Ten wąsik, ach ten wąsik”.<span style="font-weight: bold;">Tak, tak, znamy, znamy. </span>Potem spotkaliśmy się z Sempolińskim, jak myśmy wylądowali w Wilnie, ale to już w czasie wojny, to potem do tego wrócimy. I jak po wojnie... To był makabryczny wieczór, to był 28 sierpień. Wszyscy jechali z kartami mobilizacyjnymi. Całe życie się przeniosło na Dworzec Wileński, na Dworzec Wschodni i na Dworzec Główny w Alejach. Bo wszyscy odjeżdżali, rodziny były zajęte. Nas na sali było niespełna dwadzieścia osób. To nie była rewia, to była jakaś parodia, wie pan? Z uwagi na sam nastrój. Ten teatr już nie był doświetlony, ci aktorzy występowali tak, żeby tylko szybciej z tej sceny zejść, bo przecież i mężowie i synowie być może w tej chwili byli na dworcu w tym tłumie. Bo to dworce były oblężone, pociągi z trudem mieściły tych... We wszystkich kierunkach, bo przecież każdy musiał do swego pułku, jaki miał przydział. Ta mobilizacja objęła cały kraj, więc tłum był niemożliwy. I nas tych naprawdę niespełna dwadzieścia osób na tej pustej, puściutkiej ciemnej sali śledziło ten występ. To był 28 sierpień.
    </section>
    <section>
        <time>1692</time>30 sierpnia, to była środa chyba...Tak. 30 sierpnia po południu przyjechała do nas z mężem księżna Mirska, która mieszkała na Elektoralnej 18, a w podwórku jej posesji była firma Fraget, która przed wojną produkowała sztućce. Noże, widelce, takie rzeczy. Przyjechała z małżonkiem, skierowani z Automobilklubu, że podobno tu jest pan, który mógłby wyświadczyć tą usługę. Mają majątek położony na granicy z Prusami, muszą tam pojechać, bo atmosfera jest straszna, uporządkować sprawy itd. Proszę bardzo, mogę pojechać.
    </section>
    <section>
        <time>1784</time>Aha, więc jak ojciec dostał ten telefon i wrócił do domu, mówi: <span style="font-style: italic;">Słuchaj, miałem telefon z Automobilklubu. Jest taka sytuacja, że są ludzie, którzy mają i samochód i benzynę, ale nie ma tych szoferów. I tak siedzisz w domu, nic nie robisz, nie wiadomo, czy do tego Wilna pojedziesz, czy nie. Mógłbyś ludziom pomóc. </span>Więc ja zaraz następnego dnia pojechałem na Szucha, gdzie mieścił się Automobilklub, w tym pałacyku, gdzie potem NRD miało swoją ambasadę. Tam ze mną porozmawiali, sprawdzili.
    </section>
    <section>
        <time>1828</time>A w 1938 roku ja skończyłem osiemnaście lat, to ojciec powiedział: <span style="font-style: italic;">Słuchaj, dosyć tego jeżdżenia. </span>Bo ja jeździłem od dziecka. <span style="font-style: italic;">Dosyć tego jeżdżenia na pałę, na wariata, tylko musisz załatwić dwie sprawy: musisz zrobić prawo jazdy i musisz wyrobić dowód osobisty, i od razu masz wstemplować obywatelstwo.</span> Bo ja byłem jedynakiem. Założenia były takie, że kończę szkołę techniczną, dostaję dyplom i od razu na moje nazwisko ojciec chciał otworzyć zakład produkcyjny. Kupić jakieś kilka obrabiarek. To wtedy, to było już po 1935 roku właściwie, to wie pan, naprawdę wszystko ruszyło w przyspieszonym tempie. Przecież i produkowaliśmy samochody i zaczęliśmy samoloty, powstał COP. <span style="font-weight: bold;">To była końcówka lat trzydziestych?</span> Pan wie co to jest COP? Centralny Okręg Przemysłowy. Gdynia rosła, zaczęliśmy już kursować swoim statkiem do Ameryki. Naprawdę ta Polska zaczęła żyć. Więc ojciec chciał... Te duże zakłady zlecały produkcję nawet zwykłych śrubek. To już miał pan zamówienie hurtowe i mógł pan postawić obrabiarkę, która to tłukła i był zbyt. Więc ojciec planował właśnie taki warsztat założyć, otworzyć na mnie.
    </section>
    <section>
        <time>1965</time>Ja zrobiłem te prawo jazdy, zrobiłem dowód i jak poszedłem do Automobilklubu, to tam sprawdzili, że mam prawo jazdy, wszystko, zapisali adres, zanotowali. I 30 sierpnia zgłasza się księżna Mirska z małżonkiem, żeby pojechać. Proszę bardzo. Mieli nowoczesnego chevroleta de luxe, to był najdroższy z tej serii wozów, kosztował 13 tysięcy przed wojną. Dobry samochód. I gdzieś... Byłem tam raz w życiu. To było gdzieś między Działdowem, a Mławą. I jak minęliśmy Działdowo, to już na szosie stały posterunki wojskowe i w poprzek szosy były ustawione zapory przeciwczołgowe. Dojeżdżało się do tego miejsca, żołnierz zatrzymywał, podchodził, legitymował. Bo przecież to było w pobliżu granicy z Prusami. Sprawdzali. Potem wychodził drugi żołnierz, tą zaporę przeciwczołgową brali w dwóch końcach... W poprzek, drutem kolczastym na takich kozłach powiązaną. Odrzucili na bok i jechało się dalej. Mąż księżnej chyba był jakimś profesorem, nie wiem, dlatego że potem, jak byliśmy tam, to słyszałem, że do niego tak się zwracali. Ten profesor do mnie mówi: <span style="font-style: italic;">Wie pan, jeżeli my mamy takie zapory przeciwczołgowe, to to jakoś tak wygląda nieciekawie</span>. Późnym wieczorem przyjechaliśmy do pałacu.
    </section>
    <section>
        <time>2113</time>Ja dostałem pokój na piętrze i ten ochmistrz, czy jak tam się nazywa, mówi... jakaś tam dziewczyna zasłała całe łóżko, przygotowała. Mówi: <span style="font-style: italic;">Proszę pana, niech pan... Szkoda, że dzisiaj nie ma księżyca, ale jakby się pan dobrze przyjrzał, to z tego okna widać jak przez las na rowerach w hełmach przejeżdżają niemieccy żołnierze.</span> Pałac stał dosłownie kilkaset metrów od granicy. Piękny pałac. Następny dzień. Rano zaraz po śniadaniu oni przystąpili... Bo tam była i gorzelnia, było coś przemysłowego, chyba cukrownia. To było naprawdę bogactwo. Znosili te księgi, wzywali tych różnych... Jak tam oni się nazywają ci, którzy kierowali tymi ludźmi... Obsługę. I to wszystko wnosili do tego samochodu, pakowali, żeby zabrać do Warszawy, bo jednakże to było zagrożone. Bo to już naprawdę śmierdziało wojną. I rano po tym śniadaniu księżna mnie poprosiła do siebie i mówi: <span style="font-style: italic;">Wie pan co, pan się na pewno tutaj będzie nudził, ale mam takie pytanie do pana. Myśmy na podarunek ślubny otrzymali samochód. To jest taki stary chevrolet, jeszcze czterocylindrowy. </span>
    </section>
    <section>
        <time>2239</time>I ponieważ mamy własną gorzelnię tutaj na terenie, to mechanicy przerobili go na spirytus. Własny spirytus, oszczędność na benzynie. I jakby pan podjął się, to może dla zabicia czasu udałoby się go uruchomić. Bo może trzeba będzie gdzieś pojechać do urzędu, coś załatwić. No nie mamy tej benzyny zbyt wiele, to byśmy pojechali tym samochodem. – <span style="font-style: italic;">Bardzo chętnie, dlaczego nie?</span> Zaprowadziła mnie do jakiejś stodoły – rzeczywiście stała ta stara chevroleta sianem przykryta. Odkurzyłem ją, wziąłem się i uruchomiłem, jeszcze w baku był spirytus. Więc troszkę spuściłem benzyny z tej chevrolety, którą przyjechaliśmy, zalałem, co trzeba zrobiłem, zapaliłem. No i mieliśmy już wieczorem gotową chevroletę. Księstwo spędzili ten dzień bardzo roboczo, bo cały dzień te rachunki, nie rachunki, to wszystko, dokumenty sprawdzali, liczyli. I następnego dnia, to był piątek, 1 wrzesień, przed wyjazdem pojedziemy do sąsiedniej wsi do kościoła. Proszę bardzo. 1 wrzesień, piątek. Wsiedli, pojechaliśmy do tej wsi. Kościołek wiejski. I powiem panu, że po raz pierwszy w życiu całe nabożeństwo przestałem. Wysłuchałem od początku do końca.
    </section>
    <section>
        <time>2387</time>Bo raczej jak musiałem chodzić jako młody człowiek, to już byłem w końcu zmęczony. A tutaj jakoś taka była atmosfera, takie jakieś to wszystko było uduchowione, że tak powiem, że całe nabożeństwo do końca wytrwałem. I kiedy ksiądz, taki w średnim wieku, ale bardzo rozsądny, bardzo logiczny, powiedziałbym, zaczął prawić kazanie, gwałtownie otworzyły się drzwi. Kościół był nabity. Otworzyły się drzwi, wpadła z rozwianym włosem kobieta w średnim wieku: <span style="font-style: italic;">Ludzie, ratujcie się, Niemcy we wsi!</span> Ksiądz się wstrzymał, wszystko zdębiało. Niemcy we wsi. I tu muszę to podkreślić, że tutaj się ksiądz naprawdę zachował w sposób bardzo racjonalny. Powiedział: <span style="font-style: italic;">Proszę państwa, proszę wiernych, proszę zachować spokój. Niemcy też są ludźmi. My z wojną nie mamy nic wspólnego, bo my jesteśmy ludźmi, którzy żyją z roli, uprawiamy rolę. Więc proszę spokojnie rozchodzić się do domów, na pewno nikomu krzywda się nie stanie.</span> No więc kościół błyskawicznie opustoszał. My do tego samochodu. Nabożeństwo trwało ponad godzinę, więc ostygł i ta cholera nie chce mi zapalić. W tych nerwach tym bardziej. Ale zapaliłem, wyjechaliśmy poza wieś. I na polu stoi mała tankietka, z tych naszych malutkich. I obok tego motocykl z koszem, w koszu karabin maszynowy. Dwoje ludzi z obsługi tej tankietki, wszyscy w czarnych skórach, elegancko. Przy motocyklu strzelec i kierowca, i obok nich oficer w randzie porucznika w pięknym skórzanym kombinezonie, lornetka.
    </section>
    <section>
        <time>2567</time>Doszedł do nas, od mojej strony, po lewej strony mam okno otwarte. Kto, co i tak dalej. Proszę o dowód. No więc ja pierwszy. A księżna siedziała na tylnym siedzeniu, profesor obok niej. Sprawdził nas i żeby przyjąć od niej dowód, schylił się. Spojrzał, stanął na baczność: <span style="font-style: italic;">Witam panią księżnę, jestem porucznik Żemajtis.</span> Ona przyjrzała się. – <span style="font-style: italic;">Pani na pewno mnie nie pamięta, ale ochmistrzowi majątku podawaliśmy wspólnie dziecko do chrztu</span>. –<span style="font-style: italic;"> A, to pan</span>. – <span style="font-style: italic;">Tak, to jestem ja. Państwo jadą do majątku?</span> – <span style="font-style: italic;">Tak</span>. – <span style="font-style: italic;">Proszę tędy nie jechać, proszę tą polną drogą tędy tutaj tak, bo my spodziewamy się ewentualnego natarcia od tej strony.</span> To była taka szpica, taki posterunek wysunięty do przodu, który miał prawdopodobnie zasygnalizować, skąd nadchodzą Niemcy. Takie spotkanie było księżnej pierwszego dnia wojny z przeszłości. <span style="font-weight: bold;">Ale ja mam pytanie do Pana. Jadąc na mszę tego 1 września, nie wiedzieliście, że już jest wojna, która była od czwartej rano?</span> Nie, tam na wsi nie. Tam na tym zadupiu, na granicy z Prusami spokojnie poprzedniego dnia państwo sprawdzali księgi i ładowali to wszystko do samochodu. I jak rano wstaliśmy, to normalnie spokojniutko pojechaliśmy do kościoła.
    </section>
    <section>
        <time>2697</time><span style="font-weight: bold;">Czyli nie było jakoś tak, że Niemcy atakowali? </span>Nie, jeszcze nie. I wróciliśmy do majątku, samochód wstawiłem do tej stodoły z powrotem, i już państwo nic więcej nie robili... Samochód był tak załadowany, że było z tyłu dla pary tylko jedno miejsce. A to wszystko było książkami założone, różnymi księgami. Znali tą okolicę, to książę, ten jej mąż wiedział, znał te drogi. I już nie pojechaliśmy tak jak przyjechaliśmy, nazwijmy to jakąś główną drogą, tylko gdzieś bokiem dojechaliśmy i dopiero wyjechaliśmy na szosę. I jak dojechaliśmy do Modlina, to nas zatrzymano, kazano stawać pod drzewami. Bo to już był drugi nalot na Warszawę tego dnia i to były samoloty, które wracały po nalocie na Warszawę. To był 1 wrzesień. Wróciliśmy do domu, na Elektoralnej zostawiłem im samochód i wróciłem. W domu się dowiedziałem, że to wszystko leci z nieba. Moja matka, która przeżyła I wojnę światową jako ta bieżenka, która straciła pierwsze dziecko, ale o tyle to lekko przeżywała, że te fronty były gdzieś. Bo to była wojna pozycyjna. A tutaj się sypało na głowę i było widać, że niestety nie ma odzewu, niczego się nie zestrzeliwuje. I już są ranni, już jest nieszczęście. To jest mój pierwszy dzień wojny, piątek, 1 września. Następny dzień, sobota, przeżyłem znów o jedenastej jeden nalot. Byłem gdzieś na mieście. Rzeczywiście głupie wrażenie, bo ta służba zapędza do bram, a cholera wie, gdzie te bomby będą leciały i trzeba siedzieć, czekać. To jest sobota, drugi dzień spokojny.
    </section>
    <section>
        <time>2856</time>W niedzielę rano dzwonek do drzwi. Przyjeżdża mąż księżnej z jakimś panem, przedstawił, pan doktór Klimkiewicz. Ordynator oddziału chirurgicznego ze szpitala na Nowogrodzkiej. Przyjechał z prośbą, czy nie odwiózłbym jego matki i żony za Lublin. Też ma samochód. Matka jest wystraszona, żona też źle to znosi. Proszę bardzo, bardzo chętnie pomogę. Przecież wojna, musimy pomagać. Taksówki już trudno było złapać, więc złapaliśmy dorożkę i pojechaliśmy w Aleję Niepodległości, między Rakowiecką a Narbutta. Sprowadził mamusię i żonę. Samochód, dekawka, maleństwo, więc tam do tego bagażnika niewiele weszło. Te dwie panie z tyłu wsiadły. Mamusia doktora Klimkiewicza to była przedwojenna dama, przedwojenna arystokratka, powiedziałbym. Mimo że piękny słoneczny dzień, piękny lis na szyi, złote pince-nez w ręku i bardzo ładny piesek na drugim ręku. Żona – piękna dziewczyna. Doktór Klimkiewicz miał tak na oko jakieś czterdzieści pięć, circa czterdzieści pięć lat. Ona miała ze dwadzieścia trzy. Młoda, śliczna dziewczyna. Poplotkuję teraz troszkę.
    </section>
    <section>
        <time>3001</time>Takie odnosiłem wrażenie, że to musiał być jakiś popełniony mezalians, to tak się w przedwojennej polszczyźnie nazywało. Że ta mamusia była niezadowolona z tej synowej, bo właściwie nie rozmawiała z nią, tylko spoglądała na nią, a ta już wiedziała, co ma zrobić. Zaczęliśmy jechać, minęliśmy Lublin. Za Lublinem, na przedmieściu Lublina, ale po drugiej stronie miasta była, była fabryka płatowców, tak to się nazywało, Plage i Laśkiewicza. Oni produkowali same kadłuby samolotów, dokupowali jakiś silnik, bo silniki były różnego pochodzenia, i chodził taki samolot, prawda, lekki. To się nazywało Wytwórnia Płatowców Plage i Laśkiewicz. Tak jak prowadziła szosa w kierunku na Zamość, po lewej stronie była duża łąka płaska, tam gdzie te samoloty były oblatywane, były próbowane, i dalej było kilka hangarów, w których prawdopodobnie to było montowane. A wzdłuż, po prawej stronie, stało kilka domków takich jednopiętrowych, w których mieszkali pracownicy. I ten... Przepraszam pana, ale jesteśmy mężczyznami. I ten skurwysyn widocznie źle namierzył i nie ruszył nic z tej fabryki płatowców, tylko poszedł po tych domach. To było ileś godzin przed nami, to musiało być rano. I te rodziny wyniosły tych zabitych, wyłożyli to przy szosie, przykryli białymi prześcieradłami. I te żony, te rodziny, kobiety z tymi dziećmi, to wszystko, wie pan, to był dramatyczny obraz.
    </section>
    <section>
        <time>3142</time>To było coś strasznego. Przejechaliśmy obok tego i widzieliśmy, jakie są skutki tych bombardowań. Za Lublinem gdzieś złapaliśmy kawałek lasu i mamusia poprosiła, żeby zatrzymać samochód, bo piesek siedzi tyle czasu w bezruchu, musi załatwić się. Zjechałem na prawo, i jak tylko otworzyłem drzwi, żeby mogła wyjść, puściła go z rąk i jak wystrzelił do tego lasu. Zginął, cholera. Mamusia spojrzała na nią i mówi: <span style="font-style: italic;">Łap go. </span>Wyszliśmy z tego samochodu, a ta młoda pani doktorowa mówi do mnie: <span style="font-style: italic;">Panie, niech mi pan pomoże, my musimy go złapać, bo ja nie będę miała życia. </span>Podzieliliśmy się. Niech pani idzie tu, ja pójdę tu. No i zaczęliśmy go wołać, nigdzie, cholera, go nie ma. Bo jak on trochę z tej niewoli się wyrwał, to przecież szału dostał w tym lesie. No, ale jakoś na jej wołanie doszedł i ona go złapała. To taka mała dygresja z podróży, takie były stosunki. Minąłem Zamość, przyjechaliśmy do majątku. Moja obecność tam trwała może piętnaście minut, tyle ile wyjęcie bagażu. Bo tam ktoś z tego dworku... Bo to już nie był pałac, to był taki dworek ziemiański. Ta służba wyszła po tych parę walizeczek, te rzeczy zabrali, i ja od razu wróciłem do domu.
    </section>
    <section>
        <time>3270</time>Przyjechałem do Warszawy wieczorem. A umówiłem się z nim, że dowód rejestracyjny i klucze oddam mu, bo będzie na dyżurze w szpitalu. Też, wie pan, taki makabryczny wieczór, bo ten teren szpitala na Nowogrodzkiej... Nie wiem, czy zna pan tutaj... <span style="font-weight: bold;">Nie, nie</span>. Plac Starynkiewicza. Plac Starynkiewicza, Nowogrodzka. Przecież ten ogromny przedwojenny szpital. <span style="font-weight: bold;">Aha, tam jest</span>. <span style="font-weight: bold;">Wiem już, wiem.</span> Warszawa zaciemniona, te drzewa, te krzaki, te alejki. Zgłosiłem się, odszukałem ten pawilon operacyjny, poprosili mnie, żebym sobie usiadł w ogródku, bo pan doktor w tej chwili operuje. To był dzień, kiedy nalecieli na Okęcie w godzinach popołudniowych, strasznie Okęcie zharatali. Tam miazga... Lotnisko, wie pan. A przedwojenna zabudowa Okęcia to były chałupiny, jak dmuchnął, to kilka domów naraz leciało. To był tragiczny dzień, tak że chirurg miał pełne ręce roboty. Chyba z dobrą godzinę tam siedziałem. Ale to to było makabryczne wrażenie, bo obsługa szpitalna to były siostry zakonne, one były na czarno ubrane. I tak z między krzaków, z tej ciemności raptem wyłania się ten biały... Jak to się nazywa, habit, czy jak. Ale w końcu on wyszedł, oddałem mu dokumenty, rozstaliśmy się, wróciłem do domu. Jest niedziela wieczór. W domu był już klimat niedobry.
    </section>
    <section>
        <time>3401</time>Jest niedziela, wróciłem do domu, nastrój w domu niedobry dlatego, że matka nerwowo bardzo źle znos. Zresztą proszę się nie dziwić, bo przecież nie było schronów, były piwnice. Każde mieszkanie w takim budynku musiało mieć tą piwnicę, bo trzeba było gdzieś coś schować. Myśmy mieszkali w takim dużym układzie, 61, było sto pięć lokali. No i ci ludzie spędzeni do tej piwnicy, w tym zaduchu, bez oświetlenia, bez niczego. To było straszne. To było nieprzyjemne, powiedzmy, i rzeczywiście było straszne. Jest poniedziałek i po południu, późnym popołudniem znów przyjeżdża małżonek księżnej z nią. Przyjechali razem i proszą, żeby odwieźć ich do szwagra chyba, do rodziny do Janowa Podlaskiego, za Białą Podlaską. Moja matka powiedziała, że nie, bo już były rozmowy, czy nie powinniśmy z Warszawy wyjechać. Albo do Grodna, do rodziny, albo do Białegostoku. Albo z uwagi na to, że ja mam przygotowany materiał do dyplomu, czy nie pojechać do Wilna. Bo tutaj naprawdę przy tych bombardowaniach trudno wytrzymać.
    </section>
    <section>
        <time>3525</time>I moja matka powiedziała, że: <span style="font-style: italic;">Nie, ja już się nie zgadzam.</span> Więc księżna wystąpiła z mową, zaczęła prosić, przekonywać. Proszę panią, przecież ja też jestem kobietą, ja panią rozumiem. Ja pani daję słowo, że my tylko wysiądziemy z samochodu, syn nie będzie nawet musiał motoru gasić. W tamtych latach nie mówiło się silnik, mówiło się motor. Nie będzie nawet musiał motoru gasić i z samego rana, ósma, dziewiąta, na pewno będzie w domu. Ja panią bardzo proszę. My musimy stąd wyjechać, różne względy nas do tego zmuszają, a nie mamy przecież nikogo innego, więc proszę nas wspomóc. Gorąco panią proszę. I mój ojciec, który cały czas się nie wtrącał do tej rozmowy, niepotrzebnie się wtrącił jednym zdaniem: <span style="font-style: italic;">No, jeżeli pani księżna mówi, że tylko państwo zajadą i pani wysiądzie, no to... Trzeba ludziom pomagać.</span> I ten argument, który wybił moją matkę z uderzenia, że tak powiem. Wojna, rzeczywiście ludzie muszą sobie pomagać. Więc matka tylko się upewniła, czy nie będzie żadnych innych problemów, że natychmiast wrócę. Księżna dała jeszcze raz słowo, że tak, że syn z samego rana będzie w domu. Tym bardziej, że na ten samochód czeka mój brat, który zostaje w Warszawie. Front postępuje bardzo szybko naprzód, więc nie wiadomo, kiedy będzie musiał... Prawdopodobnie będzie musiał też Warszawę opuścić. No i poszliśmy do nich, to bliziutko, Ogrodowa, Elektoralna, to parę kroków.
    </section>
    <section>
        <time>3691</time>Poszliśmy, samochód był już załadowany, i zaczęliśmy jechać. Jechało się bez świateł. Nie wolno było palić świateł, dlatego, że jak nasz samolocik obserwacyjny wieczorem wyskoczył pod niebo, żeby zobaczyć jak wygląda to zaciemnienie, to się okazało, że wokół jest ciemno,a pośrodku jest świecący się placek dobrze oświetlonej Warszawy. (śmiech) Bo ludzie mimo wszystko jeszcze tych okien starannie nie zaciemniali. Więc wtedy przez radio i ogólnie dzielnicowi, bo przecież byli dzielnicowi, chodzili i grozili, że będą kary. Bo w razie by w nocy przylecieli, to będą mieli wszystko, całe miasto jak na widelcu. I to samo się odnosiło na drogi. Drogi były zapchane ludźmi, furmankami, maszerującym jakimś wojskiem, które gdzieś tam chodziło, maszerowało. Bez świateł. Majątek... Ten jej kuzyn nazywał się baron Rosenwerth Różyczka, miał tam ogromną stadninę koni, piękny pałac. W tym właśnie Janowie Lubelskim.
    </section>
    <section>
        <time>3810</time>Podjechałem pod ten pałac, wyskoczyła służba, przystąpili do rozładunku samochodu. Księżna zginęła, małżonek zginął, wyszedł sam baron. <span style="font-weight: bold;">Ale w jakim sensie zginęli? </span>Weszli do pałacu i nie ma, nie pożegnali się ze mną. Zniknęli oboje. Ani dziękuję, ani do widzenia, nic. Już są na miejscu i mają w dupie. I on mnie poprosił do siebie do gabinetu, więc poszedłem. On siadł za biurkiem, ja przed nim. No i zaczął mi wstawiać mowę ojczyźnianą na temat samochodu. Ja mu w końcówce przerwałem i powiedziałem: <span style="font-style: italic;">Proszę pana, mnie obowiązuje umowa z panią i ja... Poza tym dodatkowa umowa jest pomiędzy panią i moją matką.</span> I właściwie nie powinienem tutaj gasić silnika, bo ja już wracam do domu. – No tak, ale rozumie pan, jaka panu różnica? Przecież są autobusy, są koleje. – Nie wiem proszę pana, co jest. Jest wojna, ja muszę być. – Ale niech pan zrozumie... I tak dalej, i tak dalej...
    </section>
    <section>
        <time>3930</time>W końcu postawiłem warunek, że dobrze, pod warunkiem, jeżeli będę siedział w autobusie, który odjeżdża do Warszawy, to wtedy zrezygnuję. I jeżeli będę miał bilet kolejowy w ręku, to mogę zrezygnować. Dobrze, zgadzam się. To poproszę pana kluczyki i dowód. I to był mój błąd. Myśmy byli inaczej wychowani, my jesteśmy innym pokoleniem. Ja mam dziewięćdziesiąt cztery lata, to dzisiaj ja jestem mądry. Ale to były pierwsze dni wojny. Myśmy byli inaczej wychowani. Dałem. Wyszliśmy, on wsiadł za kierownicę, ja obok, pojechaliśmy 17, czy 18 km do Białej Podlaskiej. Mógłbym panu narysować, jak to wyglądało. Wjechaliśmy do Białej Podlaskiej, do centrum – to mała mieścina – do tego rynku. Objechaliśmy go ulicą w ten sposób i tu była stacja benzynowa przy której był postój autobusów. To była godzina już prawie piąta rano, miasteczko, można powiedzieć, żyło. Przy pompie stała duża ławka, na której siedziało kilku Żydów, prawdopodobnie właściciele tej stacji benzynowej. Podjechał, przyhamował, stanął przy nich. Otworzył okno i pyta o której odchodzi autobus do Warszawy. Oni wszyscy wstali, bo przecież znali go, wiedzieli kto to jest.
    </section>
    <section>
        <time>4080</time>Zrobili zdziwione miny: <span style="font-style: italic;">To pan baron nie wie? Przecież od tygodnia nie ma autobusów, bo autobusy na wojnie. – Hmm, to trudno.</span> Ja mówię: <span style="font-style: italic;">Wracamy. – No, wracamy. I on teraz wjeżdża w ulicę w lewo i wjeżdżamy w tą ulice, którą przyjechaliśmy. </span>Ja wiem, ujechaliśmy jakieś dwieście metrów, jest sklep otwarty. To jest wojna, i to wszystko żyło. On przyhamował i mówi: <span style="font-style: italic;">Proszę pana, przecież pan jest młodszy ode mnie, pan się nie obrazi. Czy pan by mógł mi kupić papierosy? </span>Ja mówię: <span style="font-style: italic;">Proszę bardzo. </span>On wyjął 20 złotych: <span style="font-style: italic;">Proszę mi kupić dwie paczki Madenów.</span> Więc ja wszedłem do sklepu, stoję przy kontuarze, poprosiłem o te dwie paczki. Położyłem pieniądze, ten mi papierosy wyłożył. Tą swoją szufladę wyciągnął, szykuje drobne reszty, i ja usłyszałem, że przyambanował silnik, odwróciłem się, patrzę, i nie ma samochodu. I ten skurwysyn uciekł. Ukradł mi samochód,. Rozumie pan? Baron Rosenwerth Różyczka.
    </section>
    <section>
        <time>4191</time>Aha, jak skończyliśmy tą rozmowę, to on mówi: <span style="font-style: italic;">Wie pan co, ja jeszcze panu dam takie zaświadczenie, że pan jest w podróży. Bo po drodze mogą być różne kontrole, to jest wojna, tu się sprawdza dla bezpieczeństwa i tak dalej.</span> I sam siadł do maszyny i napisał dwa zdania na swoim firmowym druku. Pamiętam jak dziś. Baron Rosenwerth Rózyczka, właściciel dóbr „Cieleśnica” w Janowie... Chyba Lubelskim. <span style="font-weight: bold;">Albo Podlaskim. </span>Obok Białej Podlaskiej. To był jego firmowy druk. Wróciłem na ten ryneczek z powrotem, pytam, gdzie jest dworzec. Więc wytłumaczyli mnie, że można przejść polami. Bo w Białej Podlaskiej dworzec był gdzieś poza miasteczkiem. To będzie panu bliżej. To było ponad 2 km. No więc pędem na ten dworzec. Martwa cisza, nic. Tylko zawiadowca stacji.
    </section>
    <section>
        <time>4284</time>Wszedłem do tego jego pokoju, pytam, kiedy najbliższy pociąg do Warszawy. W tej chwili nie kursują, bo nie mamy wagonów, nie mamy nic. Pytam: <span style="font-style: italic;">Ale jak to? A jakieś transporty, coś? – Niech pan spojrzy, cisza. Nie mamy nic, wszystko zabrane. Ale skąd pan się tutaj znalazł?</span> Mówię: <span style="font-style: italic;">Panie, przed chwilą baron z tych dóbr Cieleśnica ukradł mi samochód. Muszę wrócić do domu. – A, panie, on tu wyrabia co chce. On nikogo nie traktuje jak człowieka. Panie, niech pan nie marnuje czasu, niech pan idzie do miasta. Może ktoś będzie jechał i pana zabierze. </span>Ja mówię: T<span style="font-style: italic;">ak, ale liczyłem na to, że może będzie jakiś transport. – Proszę pana, gdyby nawet był jakiś transport, to w każdym transporcie jest komendant transportu, bo to jest wojna, i nie wiadomo, czy pana będzie chciał wpuścić do pociągu.</span> Bo to jest podniesione bezpieczeństwo. Ale ja się tutaj, widzi pan, niczego nie spodziewam. I rzeczywiście, wymarła stacja.
    </section>
    <section>
        <time>4382</time>Z powrotem na ten rynek. I tak gdzieś koło godziny przed szóstą cała kawalkada samochodów osobowych. ?, mercedes, luksusowe chevrolety. Chyba z siedem samochodów jechało. Wysiadają majorowie, podpułkownicy i piękne kobiety. Samochody załadowane po same okna rzeczy. Szoferzy z tych samochodów zaraz do tych Żydów wyskoczyli, porozmawiali. Gdzieś tam po tych chałupach, po bramach się porozchodzili, i zaczęli wracać z bańkami benzyny. Bo w pompie już nie było. (śmiech). Ale już tędy zaczęli jeździć. Proszę pana, widziałem w jednym mercedesie przy tylnej szybie klatkę z kanarkiem. Z innego mercedesa przed szóstą alarm przeciwlotniczy. Obowiązywało to, że jak już samoloty się zjawiły nad terenem naszym, to już robiono alarmy, bo nie wiadomo było, gdzie się skierują, gdzie będą zwalali. Więc już jest alarm.
    </section>
    <section>
        <time>4477</time>Więc sam widziałem, jak pani wsiadła do samochodu na moment, wysiadła z samochodu w takim eleganckim futrze i z maską zawieszoną na szyi. I tam te niskie parterowe... No Biała Podlaska, dziura. Do tych bram to wszystko wchodziło. Tak spojrzałem na tych oficerów z tą szarżą i myślę sobie: <span style="font-style: italic;">cholera ciężka, przecież to są ludzie, którzy powinni dowodzić. Przecież to jest wojna. Przecież Niemcy wchodzą w nas jak w masło, jak w ser. I oni odwożą te dupy, cholera? </span>Bo to wszystko jechało na Brześć, daleko od frontu. I tak, powiedzmy, jak ta matka i żona doktora Klimkiewicza w bok Zamościa pojechały, to to jest ten sam rejon, gdzie wszyscy liczą się, że będzie spokój. No bo nie będą do cholery zwalali bomb na jakieś majątki, jakieś gospodarstwa. Postałem na tym rynku, nic się nie dzieje. Owszem, wszystko jedzie, ale w kierunku Brześcia. Bo od Białej Podlaskiej do Brześcia to jest czterdzieści kilometrów. Czterdzieści kilometrów. A tam za Brześciem to już jest wschodnia Polska, tam jest spokój i cisza.
    </section>
    <section>
        <time>4582</time>Ja takich kursów zrobiłem trzy. Bo jak stałem na tym rynku, to bałem się, że może właśnie jakiś transport... To jest niemożliwe, żeby tak wszystko umarło naraz. To biegłem tam do tego zawiadowcy. Jak byłem tam i on mnie mówił, że nic nie było i nie ma żadnych, i Morse milczy... Bo przecież nasze dworce między sobą kontakt utrzymywały w oparciu o aparaty Morse'a. Kropka, kreska. Takich kursów zrobiłem trzy. I jest godzina dwunasta w południe i ja jestem spalony i psychicznie i fizycznie. Nie miałem kropli wody w ustach. Ja byłem cały spięty. Mnie nie chodziło o mnie. <span style="font-weight: bold;">Rodzice się niepokoili przecież.</span> Mało. Mnie chodziło o matkę. Ja sobie wyobrażałem, jakie rozmowy moja matka prowadzi z moim ojcem, bo już jest dwunasta. To już mnie, licząc od dziewiątej, nie ma od trzech godzin. Dla matki to już jest wieczność. Dla matki, która ma mnie jednego, bo byłem jedynakiem.
    </section>
    <section>
        <time>4679</time>Co się dzieje w tym domu? Takich kursów zrobiłem trzy. I o dwunastej w południe w Białej Podlaskiej stojąc na tym rynku, sobie przysiągłem, że jeżeli tego skurwysyna kiedykolwiek w życiu spotkam, to bez względu na to, kim by nie był – bo to jest baron, to jest figura, powiązany z tymi innymi książętami – kim by nie był, to jeżeli będzie w takim wieku, że miałby siłę odbijać się, bronić się, to skuję mu mordę. Przepraszam, że w tej chwili jestem wulgarny. Bo z nikim w życiu nigdy się nie biłem. To skuje mu mordę. A jeżeli będzie już w takim wieku, że nie będzie mógł mi stawić czoła, to mu publicznie napluję w pysk, bez względu na konsekwencje. To jest moja przysięga. I zachowałem ten papierek od niego sobie, bo nie wykluczałem tego, że on mógłby powiedzieć, że on pierwszy raz jakiegoś chuligana widzi. Skąd? I uwierzyliby jemu. I pan sobie wyobrazi, że kiedyś porządkowałem różne świstki, miałem to w ręku i wyrzuciłem.
    </section>
    <section>
        <time>4775</time>Niepotrzebne. On był wtedy o wiele straszy ode mnie, a ja już dzisiaj do setki się zbliżam. (śmiech) Więc uważałem, że nie jest potrzebne. Ale dzisiaj mając to, że... Licząc się z tym, że z panem się spotkam, to cholernie żałuję. Mam do siebie cholerny żal, bo bym panu ten papierek pokazał. Miałby pan chociaż dokument, jakie skurwysyństwo było w tej naszej przedwojennej arystokracji. W czasie wojny, kiedy Polacy oddawali za siebie życie, żeby nie wydać innego Polaka, to on kradnie samochód. On kradnie samochód w jakiś niski, podły sposób. Niech mi pan kupi papierosy. I ucieka jak szczur, jak ostatnia swołocz. I po złożeniu tej przysięgi postanowiłem czegoś się napić. Patrzę, jest sklepik spożywczy. Jakiejś wody sodowej, no czegoś się napić, bo byłem spalony. Pan se musi wyobrazić. Poprzedniego wieczoru zjadłem w domu kolację, cała noc w drodze, i tu od rana. I to napięcie nerwowe.
    </section>
    <section>
        <time>4873</time>Do mego ojca wpadał do garażu bardzo często bardzo kulturalny młody człowiek – chyba miał na imię Stefan, czy coś takiego – który nie mógł dostać nigdzie pracy. Skończył kurs, wyrobił prawo jazdy. A u ojca bywało tak, że ktoś zachorował, ktoś się zapił, jak to w tym szoferskim fachu. To wtedy on jednorazowo wsiadał, jechał. Dowiadywał się. Przychodził rano: <span style="font-style: italic;">Czy jest cośkolwiek? – Nie ma nic. </span>Ale mówię, bardzo miły, bardzo kulturalny młody człowiek. I ja idę do tego sklepu z tego placu, podjeżdża jasnoniebieski ford ośmiocylindrowy, limuzyna. Żołnierz kierowca wyskoczył, wszedł do tego sklepu, wyszedł z powrotem. Uruchomił silnik i w tym momencie ja dopadłem. Miał okno otwarte. Dopadłem do niego i mówię: <span style="font-style: italic;">Panie, może jedzie pan do Warszawy?</span>
    </section>
    <section>
        <time>4975</time>A on się tak przychylił i mówi: <span style="font-style: italic;">Panie Gieniu, a co pan tutaj robi?</span> On mnie znał, bo przecież przychodził. To był ten kierowca, który został zmobilizowany i dostał przydział do głównego lekarza Wojska Polskiego z siedzibą w Rembertowie. I również odwiózł jego rodzinę, gdzieś za Brześć. <span style="font-weight: bold;">To wspaniały zbieg okoliczności, faktycznie.</span> Ja panu, jeżeli pana nie nudzę w tej chwili, to takich przypadków w moim życiu będzie więcej. Jakkolwiek ja też przypadkowo ludziom ratowałem życie. Też panu opowiem. Co pan tu robi? Ja mówię: <span style="font-style: italic;">Taki skurwysyn mnie ukradł samochód. Najlepiej, mnie tutaj zostawił i uciekł. – Niech pan siada, panie Gieniu.</span> I z nim dojechałem do Marsa. Bo pułkownik, szef, urzędował w Rembertowie, bo to jest teren wojskowy. I stamtąd ja już pieszo całą Grochowską. Wszystko stało. Wszystko stało. Widziałem tych ludzi, widziałem kobietę z obłędem w oczach, która z takim – dzisiaj już tego się nie produkuje – ściennym zegarem, który niosła tak na plecach, szła.
    </section>
    <section>
        <time>5086</time>To to już był człowiek psychicznie chory. Ona szła. I Niemcy w Warszawie. I Niemcy w Warszawie. I puste miasto, puste miasto. I w tym moim spalonym systemie nerwowym, z całego dnia, ja to kupiłem. Stanąłem i myślę: <span style="font-style: italic;">zaraz, jeżeli Niemcy w Warszawie, to przecież moi rodzice wiedząc o tym, że ja jestem na tym brzegu Wisły, musieli uciec z domu i czekać na mnie tu, po tej stronie Wisły. Ale którym mostem mogli by uciekać? Czy Poniatowszczakiem? </span>Bo ja pojechałem przecież w kierunku Brześcia, w kierunku Białej Podlaskiej, czyli raczej Poniatowszczakiem. Czy, ponieważ jesteśmy związani i z moim Wilnem, i z tym Grodnem, to znaczy, że na Białystok, czyli Kierbedziem. Boże, gdzie ja mam z nimi się spotkać? Wie pan co, w takim napięciu nerwowym jakie przychodzą głupie myśli do głowy? <span style="font-weight: bold;">Ale Niemców nie było w Warszawie przecież?</span> Nie, Niemcy... Jak wczoraj wyjeżdżaliśmy, Niemcy byli pod Częstochową, to jest 210 km.
    </section>
    <section>
        <time>5184</time>Ale widzi pan, co znaczy napięcie nerwowe. To całe przeżycie spowodowało, że ja przestałem logicznie myśleć. I tak idąc pieszo tą pustą Warszawą, to mnie utwierdzało w przekonaniu, że widocznie naprawdę oni musieli w jakiś sposób zaatakować od zachodu Warszawę i dlatego Warszawa jest pusta. I doszedłem do rogu Grochowskiej i Wiatracznej i stała mała półciężaróweczka. Z otwartym oknem i kluczyki w stacyjce. I miałem taki moment błysku: <span style="font-style: italic;">a może, cholera, wsiąść i spróbować do mostów podjechać?</span> Ale potem z drugiej strony jakaś kontrmyśl: <span style="font-style: italic;">zaraz, jak ja mogę ukraść samochód, kiedy mnie parę godzin temu ukradziono samochód. Nie. </span>I dalej poszedłem pieszo. Przeszedłem całą Grochowską, wszedłem w Targową, z Targowej skręciłem w Zygmuntowską i doszedłem do kościoła św. Floriana.
    </section>
    <section>
        <time>5269</time>I przed kościołem stał cały rząd dorożek konnych. Z końmi wyprzęgniętymi, głową zwróconymi do siedzenia dorożkarza. Więc idę do tych dorożek i w tej chwili słyszę syreny. Co za syreny? I spod budy tej pierwszej dorożki wylazł ten dorożkarz. Podchodzę do niego, a on mówi: C<span style="font-style: italic;">holera, tyle godzin to trwało. Nareszcie odlecieli. Pytam, co odleciało? Nie słyszy pan? Odwołanie alarmu. </span>To był alarm, w tym czasie był gdzieś już poza Warszawą, ale był alarm, dlatego, że tutaj było bombardowanie, ale inni bombardowali inne miasta. Więc dopiero jak opuścili teren kraju, to wtedy dali to. No i usłyszałem dzwonki tramwajów, które też stały, bo wszystko musiało stawać. I wsiadłem w tramwaj i na rogu Chłodnej i Wroniej wysiadłem pod domem. Wszedłem do domu, grobowa, martwa cisza. Matka rzuciła się na mnie: <span style="font-style: italic;">Co? Co się stało? Jak? Czy samochód się zepsuł? Dlaczego?</span> I tak dalej. Dopiero opowiedziałem. Ojciec pokiwał głową: <span style="font-style: italic;">No, to jest właśnie nasza arystokracja. I za takich giną nasi młodzi ludzie. </span>
    </section>
    <section>
        <time>5390</time>No i tu już nieodwołalnie zapadła decyzja, że wyjeżdżamy. Bo z dwóch samochodów osobowych, które miał ojciec, to jeden podporucznik z 19 pułku artylerii lekkiej zabrał z ulicy. I jak ojciec poszedł do GISZ-u... W notesie szoferowi napisał „zarekwirowano dla potrzeb wojska 19 pułk artylerii lekkiej”. Podpis: podporucznik. Kartka. Ojciec poszedł, żeby dali dokument, że samochód został zabrany. Jakiś major ojca przyjął i mówi do ojca: <span style="font-style: italic;">A co, wolałby pan, żeby... To było 2 września. A co, wolałby pan, żeby Niemcy wzięli ten samochód?</span> Ojciec mówi, że zdębiał: <span style="font-style: italic;">Panie majorze, dziś jest drugi dzień wojny, a pan już mówi o zabraniu przez Niemców samochodu? To co, myśmy już wojnę przegrali?</span> No i wtedy ten major się zorientował, że chlapnął niepotrzebne słówka. <span style="font-style: italic;">.Nie, no jest wojna, więc... Dobrze, dam panu skierowanie dla innego działu i tam panu wydadzą</span> Tam ojciec poszedł i tam znowuż coś stało na przeszkodzie, że nie oni, i na ten samochód żadnego oficjalnego pokwitowania ojciec nie dostał.
    </section>
    <section>
        <time>5504</time>A drugi, dekawka, który był taki na potrzeby rodzinne, domowe. Jak już ten samochód zabrali, to ojciec wjechał na podwórko... Bo dla wojska dekawu się... Pan nie zna tych samochodów? Dykta, klej i woda. <span style="font-weight: bold;">To powiedzenie znam. </span>No to z tamtych lat. To ojciec wjechał na podwórko, zamknął i samochód stał. Spakowaliśmy wszystkie rzeczy i 8 września wyjechaliśmy do Wilna. Pierwszego dnia nie mogliśmy jechać tą prostą drogą Wyszków-Ostrów-Białystok-Grodno, bo w Wyszkowie już był most zerwany. A ojciec dzięki Bogu znał Polskę jak własną kieszeń, Pojechaliśmy drogą okrężną na Siemiatycze, potem Bielsk Podlaski i Białystok, omijając ten cały rejon. Pierwszego dnia dojechaliśmy do Siemiatycz. To mała mieścina.
    </section>
    <section>
        <time>5577</time>Wjechaliśmy na rynek, bo to jest centrum. Siemiatycze oświetlone i ruch jak na Marszałkowskiej. Ruch młodych ludzi. Otwarta restauracja, czy piwiarnia, i to się kłębi. Ojciec wysiada: <span style="font-style: italic;">Posiedźcie. Co tu się dzieje?</span> <span style="font-style: italic;">Oświetlone wszystko. No, tutaj w nocy nie będę lecieli na Siemiatycze, bo nieważne. Pójdę zobaczę, co jest. </span>Wrócił i mówi: <span style="font-style: italic;">To mi się jakoś wszystko nie podoba. Ten tłum tych rozgadanych, ruchliwych, młodych ludzi, to to są żołnierze, których... Tutaj jakieś pułki są w pobliżu. To są żołnierze, których zwolniono do domu, bo nie ma karabinów, nie ma mundurów. I ci ludzie szukają jakiejś możliwości, środków komunikacji, żeby się wydostać, do domów dojechać.. Chcieliby się czegoś napić, niektórzy mają pieniądze, ale nic już nie ma. I dlatego są tacy rozdenerowani. </span>
    </section>
    <section>
        <time>5668</time>Następnego dnia dojechaliśmy do Grodna, no to już tam rodzina była i ojca i matki. Tam przenocowaliśmy drugą noc. I trzeciego dnia wieczorem, to był już chyba 11 wrzesień, 10 albo 11, przyjechaliśmy do Wilna. W Wilnie ojciec spotkał jeszcze z wojny kolegów, którzy tam zamieszkali. Szybciutko znaleźli nam mieszkanie przy ul. Wileńskiej, to jest w centrum miasta, tuż przy Domu Jabłkowskich. Wynajęliśmy to mieszkanie, ja poszedłem do szkoły. Kupa tej młodzieży zjechała się, która też nie wiedziała co robić, co będzie. Wykładów nie ma. Cały szereg profesorów został zmobilizowany, więc nie ma wykładowców. Wszystko zawisło w próżni. Ale powtarza się historia. Komenda PW, tego Przysposobienia Wojskowego, która ściągała wszystkich młodych ludzi, którzy należeli do PW z racji tego, że byli uczniami i byli przeszkoleni...
    </section>
    <section>
        <time>5771</time>Władze szykowały do jakiejś tam służby wartowniczej, czegoś, bo przewidywali, że trzeba będzie tam czegoś chronić. A przecież myśmy już byli przeszkoleni, prawda, więc mogliśmy tą służbę pełnić. Że komenda PW ma samochód i ma benzynę i nie ma szofera. To może się panu wydać dziwne, ale to jest 1939 rok. Nie było tyle samochodów i nie było tego, że wszyscy mają prawa jazdy. To były wyjątki. Ale przecież jest szkoła techniczna, która ma wydział mechaniczno-samochodowy, to tam przecież kogoś muszą mieć. I zwrócili się do naszej szkoły, że może jest ktoś z prawem jazdy, kto może ich obsłużyć. Państwowa Szkoła Techniczna im. Marszałka Józefa Piłsudskiego, którą skończyłem, kształciła techników w siedmiu specjalnościach.
    </section>
    <section>
        <time>5864</time>Mierniczy, budowlany, elektryczny, drogowy, mechaniczno-kolejowy, mechaniczno-przemysłowy, ten samochodowy który ja ukończyłem, i siódmy to był melioracyjny. Z tym, że już kolejowy i melioracyjny były likwidowane, bo meliorację przeniesiono do drogownictwa. A kolejowy, ponieważ w Brześciu nad Bugiem była kolejówka, szkoła, która dla kolei kształciła techników, uważali, że wystarczy tam i u nas niepotrzebne. Do nas mieli przenieść wydział budowy okrętów i silników morskich na te wolne miejsca. Mieliśmy i warsztaty samochodowe i odlewnie żelaza, mieliśmy wszystko. Szkoła była w stu procentach wyposażona w pomoce naukowe. To była w Polsce znana... Właściwie były trzy szkoły. Wawelberg, wileńska i poznańska, to były trzy szkoły na jednym poziomie.
    </section>
    <section>
        <time>5966</time>To w naszej szkole na prawie tysiąc słuchaczy w roku 1938 było nas dwóch, którzy mieli prawo jazdy. To był na elektrycznym Retman, czy Rotman, który w 1938 roku zrobił dyplom technika elektryka. Tak, to był Rotman, jego ojciec był przedstawicielem Wedla na północno-wschodnią Polskę. Ale on zrobił dyplom i poszedł do podchorążówki, a więc był na wojnie zmobilizowany. I drugi był Łatuchowski, który miał prawo jazdy i był akurat na miejscu. I mnie oddelegowano do komendy PW. Tam stał fiacik 508 i ja tym fiacikiem jeździłem. Ponieważ mieszkaliśmy, jak powiedziałem, na ul. Wileńskiej, w centrum miasta, przy Domu Braci Jabłkowskich, a komenda PW była w takiej uliczce, która była prostopadła do Mickiewicza – ta komenda zajmowała cały budynek z dużym terenem – ja na obiady przychodziłem do domu.
    </section>
    <section>
        <time>6073</time>I przychodzi dzień... Mam prawo mylić się. Albo 19, albo 20 września. Chciałem wyjść na obiad, nie wypuszczono mnie. Dlaczego? Taki rozkaz, nie wypuszczać. I wszystko było w ruchu, wszystko tam się wracało, jakieś papiery, coś się robiło. Była godzina chyba trzecia po południu, czy czwarta, gdzieś miałem pojechać. Jadę przez Śródmieście, i patrzę, dziwna rzecz: rozdyskutowani mężczyźni, niektórzy tańczą. Chłopcy roznoszą dodatek nadzwyczajny. Zahamowałem, nie pamiętam, jakiegoś oficera wiozłem i mówię: <span style="font-style: italic;">Wie pan, coś się dzieje, kupię ten dodatek nadzwyczajny.</span> <span style="font-style: italic;">Bo coś jest. Rzeczywiście</span> – on mówi – <span style="font-style: italic;">coś jest</span>. Kupiłem ten dodatek nadzwyczajny i czytam: <span style="font-style: italic;">Hitler zwariował, odsunięty od władzy. Mussoliniemu bielmo na oczy padło, jest ślepy, wyłączył się z Osi. Na tym froncie Niemcy wstrzymani, na tym froncie Niemcy odrzuceni, </span>coś tam jeszcze. Cała szpalta. Wracam do samochodu i mówię: <span style="font-style: italic;">Wie pan, bajkowa historia. Bajkowa historia. Dzięki Bogu koniec tej wojny. </span>
    </section>
    <section>
        <time>6206</time>Zawiozłem jego, wróciłem z powrotem z nim, dalej nie wypuszczają. Ale ja już schowałem ten dodatek, bo ojcu przyniosę taką nowinę. Dochodziła godzina dziewiąta wieczór, przychodzi komendant, jego adiutant podporucznik i jakiś porucznik. Tak z perspektywy czasu przypuszczam, że to chyba był ktoś z dwójki, wie pan. Niech pan jedzie na dworzec. W Wilnie były dwa dworce, pasażerski i obok pocztowy. Bo nie wiem, czy pan wie, że w pociągach dalekobieżnych przed wojną do składu pociągu był dołączany tak zwany wagon pocztowy, którym jechało trzech, czy czterech pracowników poczty i oni już w czasie podróży sortowali pocztę. <span style="font-weight: bold;">Po wojnie chyba też tak przecież było?</span> Dopóki był porządek z koleją. A co teraz zrobili? Śledzie razem z pocztą, prawda? I ten dworzec pocztowy był położony obok, i jak pociąg dalekobieżny wpadał do Wilna, to odczepiali wagon od składu i przetaczali go pod peron tego dworca pocztowego.
    </section>
    <section>
        <time>6315</time>I tam sobie poczciarze spokojnie pracowali, nie tamując ruchu tego pociągu. Więc tutaj był pociąg podstawiony pod dworzec pocztowy. Ja wjechałem na taką płaszczyznę, na taki peron, tam stał oficer inspekcyjny. Moja trójka wysiadła. Adiutant komendanta poszedł tam, oni zatrzymali się przy samochodzie, a tu stał cały skład pasażerski i lokomotywa pod parą, bo pracowały klapy bezpieczeństwa, zawory. To znaczy, że już ciśnienie w kotłach jest takie, że... Coś tam pokazał temu inspekcyjnemu oficerowi, ten sprawdził listę. Ten podporucznik kiwnął głową. Ja tylko słyszałem tego inspekcyjnego: <span style="font-style: italic;">Panowie, pospieszcie się. </span>Siedziałem przy kierownicy, od strony drzwi nachylił się do mnie, włożył głowę major, komendant. Podał mi rękę i mówi do mnie: <span style="font-style: italic;">Obyśmy się spotkali w wolnej Polsce. </span>Ja mówię: <span style="font-style: italic;">Panie majorze, przecież my jesteśmy w wolnej Polsce. – No tak, tak, ale to, to jest tylko wojna. Życzę panu jeszcze raz... Pan jest młody, życzę panu wszystkiego najlepszego, żebyśmy przeżyli. – A panie majorze, dokąd mam teraz jechać? – A dokąd pan sobie chce To co mam zrobić z samochodem? – A niech pan sobie weźmie. </span>
    </section>
    <section>
        <time>6448</time>Potrząchnął mi rękę i poszedł. I jeszcze nie wiedzieliśmy, znaczy my cywile, że na przedmieściu Wilna, które się nazywa Porubanek... Tam było lotnisko, i dzisiaj zresztą jest, na Porubanku. To była przeciwległa dzielnica. Że już pod Porubankiem były czołgi sowieckie. Ale ja jeszcze tego nie wiem, bo ja dopiero ich wysadziłem, wróciłem normalnie na to podwórko. Na środku podwórka ogromne ognisko i jacyś cywile noszą całe paki dokumentów, papierów, i walą w to. Wysiadłem z samochodu, pytam, co się dzieje. To co, nie wiesz? – A co mam wiedzieć? – No przecież Ruscy są na Porubanku. – Jacy Ruscy? – Ano, Ruscy. Bolszewicy. Oddałem mu klucze, oddałem mu dowód. I jak szedłem do domu, to rzeczywiście usłyszałem kilka, gdzieś tam daleko, daleko, wybuchy. Komendant jeszcze zebrał grupę chłopców, rozparzeńców, sześćdziesięciu, czy siedemdziesięciu. Dali im karabiny, popędzili ich na Porubanek, bo z tamtej strony szli Sowieci.
    </section>
    <section>
        <time>6557</time>Jak chłopcy z tymi starymi karabinami usłyszeli ten chrzęst tych cholernych czołgów, tych trupów, to rzucili to wszystko i uciekli. A ci doszli do lotniska, zatrzymali się i stanęli. Jest popołudnie, matka szykuje się do kolacji. Wyszła cośkolwiek kupić na kolację. I tutaj roznoszą dodatek. A ojciec leży w łóżku. Bo przed wojną przy tamtych samochodach to taką zawodową chorobą ludzi związanych z samochodziarstwem, jeżdżących samochodami, to był ischias. Heksenszus. Była taka wentylacja, że się wentylowało, odchylając. Przednia szyba to była dzielona zawsze. Nie było tych panoramicznych jak dzisiaj, tylko była dzielona na pół. I ta przed kierowcą połowa szyby była odchylana. I jak były upały, było słoneczko, to się podnosiło tą szybę i taki przyjemny wiaterek, jak się jechało, to wpadał. Jechało się bez marynarek, rękawy zawinięte, koszula rozpięta i tak przyjemnie chłodziło, bo ten wiaterek gdzieś po tym kręgosłupie leciał. I dołem, bo te samochody nie były takie szczelne. I mój ojciec zachorował na ten ischias i cyklicznie co dwa-trzy lata to go nawiedzało. I złapało, cholera, we wrześniu w tym Wilnie. No, normalna procedura leczenia – matka szykowała z płótna takie woreczki, przynosiło się piach, napełniało się woreczki piaskiem, do piekarnika.
    </section>
    <section>
        <time>6677</time>Przed wojną to się nazywało duchówka. To się nagrzewało i potem okładało się całego tymi woreczkami z gorącym piachem. Piach ostygł, woreczki się zabierało, terpentyną smarowało. I tak tydzień czasu poleżał człowiek, na przemian mając te worki na plecach i smarując się terpentyną, i w ten sposób zdrowiał. To ojca złapało i ojciec leżał. Wchodzę do domu – już była prawie dziesiąta – z tym dodatkiem w ręku. Ojciec leży. Spojrzał na mnie: <span style="font-style: italic;">O, dobrze, że przyszedłeś, bo trzeba byłoby jutro pójść do garażu...</span> A myśmy na boku postawili, tam ojcu załatwili przy stacji benzynowej Polminu... Polmin to było takie jak dzisiaj jest Orlen, coś takiego. Tam była stacja, duże podwórko i chyba ze trzydzieści chlewików. To były boksy. Załatwili ojcu jeden boks, zamknęliśmy tą dekawkę i spokojnie stała. Ja już się lepiej czuję. Trzeba będzie jutro pójść do garażu, sprawdzić akumulator, bo trzeba by szybko wracać do domu, może da się coś uratować.
    </section>
    <section>
        <time>6766</time>Może ktoś wróci już, może coś? Trzeba po tym bałaganie brać się do roboty. Spojrzałem na ojca, mówię: <span style="font-style: italic;">Nie, nie tatusiu. Nie pójdziemy. – No co ty, co ty opowiadasz? Patrz, matka kupiła dodatek, koniec wojny! </span>Nie spodziewałem się, że w ogóle... Miałem jak najgorsze myśli, ale nie spodziewałem się, ze to tak szybko się skończy. Ale dzięki Bogu, bo ta wojna i tak była przegrana. Mówię: <span style="font-style: italic;">Nie, nie pójdziemy. Na Porubanku Ruscy stoją. – Jacy Ruscy? – No, bolszewicy, Ruscy. Napadli na nas z tyłu. – Już myślałem w 1920 roku, że od tej zarazy, od tego draństwa się odczepię. Ale skąd oni, jak? Co?</span> Nie mógł uwierzyć. Tak weszli Sowieci do Wilna. I teraz – niech pan nie kończy – cieszę się bardzo, że mam okazję z panem rozmawiać. Być może, że pan utrzymuje jakieś stosunki z tymi historykami itd.
    </section>
    <section>
        <time>6860</time>Czytałem książkę... Bo wyłapuję te rzeczy, interesuję się dalej, zresztą zawsze historie lubiłem. Przeczytałem, nie zapisałem nazwiska tego autora, który napisał, że Wilna broniło siedem dywizji wojska. Bzdura! Przed panem siedzi człowiek, który przeżył wejście bolszewików do Wilna. To było proste, ale jakże genialne posunięcie, i jakie poczucie odpowiedzialności tych rządzących, którzy nie uciekli. Takim prostym fortelem spowodowali, że w Wilnie nikt nie ucierpiał. Bo w innych miastach, gdzie wchodzili bolszewicy, to szumowiny, męty, czy tak zwani komuniści miejscowi przecież grabili ludzi, napadali. Przecież akta różnych świństw się odbywały. A w Wilnie tym pociągnięciem, tym dodatkiem nadzwyczajnym, tym dodatkiem, który ja przez szereg lat przechowywałem jako mój talizman wojenny, jako dokument... Że to wszystko było inaczej. Mieszkańcy Wilna spokojnie poszli spać, a rano obudzili się i zobaczyli, że już jest ludowa milicja tak zwana, z czerwonymi opaskami.
    </section>
    <section>
        <time>6965</time>Oni już się w środku nocy zdążyli zorganizować. I jeżeli pan ma do czynienia, bo ja z nikim nigdzie o tym nie rozmawiałem, i byłaby sprawa poruszana, to niech pan powie, że do Wilna Sowieci weszli bez jednego wystrzału. I – zależy, kiedy to będzie – że pan zna człowieka, który w tym czasie był, odwiózł ostatniego komendanta PW do ostatniego pociągu, który pojechał bezpośrednio do obozu internowanych na Litwie, do Pałangi nad morzem. Litwini to przeznaczyli dla Polaków. Że każdy, kto mówi, że były walki o Wilno, to jest bzdura. To jest bzdura. Tu trzeba złożyć hołd, oddać prawo sprawiedliwości, że byli w tej administracji przedwojennej ludzie myślący, którzy potrafili w taki sposób, w takiej tajemnicy... Przecież ja, będąc na podwórku, wożąc tych wojskowych, nikt pary nie puścił. Bo komendant musiał wiedzieć.
    </section>
    <section>
        <time>7054</time>Ale społeczeństwo nie wiedziało nic. Ponad dwustutysięczne miasto potrafiło w niewiedzy... Potrafili zachować w tajemnicy. Jakkolwiek o 160 km od Wilna położone miasto Grodno trzy doby się broniło. Bolszewicy w Grodnie popełnili potworne barbarzyństwo, wymordowali kupę ludzi. Oni trzy dni walczyli o Grodno. Dniem wchodzili czołgami do miasta – to wiem od rodziny – a na noc czołgi wycofywali poza miasto, tam gdzie były główne siły. Ale za to jak trzeciego dnia już weszli do miasta, to wyrżnęli wszystko jak szło. Nie pamiętam już nazwiska generała, który się tam znalazł. Bo Grodno było miastem przed wojną przez wojsko mocno obstawionym. Tam była i jednostka czołgowa i kawaleryjska, bo było blisko granicy z Prusami. Wywiad niemiecki w Grodnie ogromnie, że tak powiem, działał. I tak przywitaliśmy tych bolszewików.
    </section>
    <section>
        <time>7155</time>Weszli, jeżdżą po mieście, robią ten cały bałagan. I gdzieś po trzech dniach, a dokładnie 24 września ojciec mówi: <span style="font-style: italic;">Wiesz co? Musimy przejść się do garażu, zobaczyć co z samochodem. </span>Ponieważ to było dosłownie kilkaset metrów, bo to było na ul. Jagiellońskiej – to są równoległe, Wileńska i Jagiellońska – a nasz dom miał bramę przechodnią... Zamieszkaliśmy w domu Ciukszy, magistra Ciukszy. Nie wiem, czy pan pamięta orkiestrę mandolinistów z Łodzi w Polskim Radio, często grała. <span style="font-weight: bold;">Było coś takiego.</span> Ciuksza, magister Ciuksza, orkiestra mandolinistów. To był adwokat i właśnie u niego wynajęliśmy to trzypokojowe mieszkanie na Wileńskiej. Poszliśmy tam, przy bramie stoi wartownik. Wchodzimy, wartownik: <span style="font-style: italic;">Dokąd?</span> No, ojciec przecież z wojny, z I wojny światowej, mówi: <span style="font-style: italic;">Do garażu, do samochodu. </span>Doszliśmy do garażu, ojciec otworzył kłódkę... Nie zdążył otworzyć kłódki, doszedł jakiś oficer i pyta: <span style="font-style: italic;">Kto wy? </span>
    </section>
    <section>
        <time>7251</time>Ojciec mówi: <span style="font-style: italic;">Nasz samochód stoi. – A, no to pozwólcie do nas. </span>Przy bramie był taki malutki biurowiec, tam siedział ktoś, który tam rządził tą stacją benzynową i pilnował. Tam nas zaprowadzili do tej budki: Proszę usiąść. Ojciec pyta: <span style="font-style: italic;">Dobrze, ale o co chodzi? – Poczekać.</span> Tutaj nie ma z kim rozmawiać w ogóle, oni są cierpliwi jak mumie. On nic nie wie. Posiedzieć i czekać. Po kilkunastu minutach podjechała taka półciężarówka. Wsiądźcie, to pojedziecie. Położyli na skrzyni deskę w poprzek, na kabinie kierowcy usiadło dwóch i zaczęli jeździć. Wozili nas półtorej godziny. Na skrzyżowaniach ulic stały te dziewczyny z tymi chorągiewkami, te regulowszczice. Coś ci kierowcy pytali, szukali czegoś, półtorej godziny wozili. Szukali komendy NKWD, która się mieściła w gmachu województwa, Urzędu Wojewódzkiego na Placu Katedralnym. Tam nas przywieźli, wprowadzili ci z tej, co siedzieli nad nami, coś tam zameldowali i do piwnicy. A w piwnicy kilkadziesiąt osób. Nikt nie wie, o co chodzi, ale trzymają. I już wiemy, że jesteśmy w NKWD. Ale co mogą mieć do nas? No więc siedzimy w tej piwnicy, siedzi nas kilkadziesiąt osób.
    </section>
    <section>
        <time>7359</time>Jacyś dziennikarze, jacyś urzędnicy, ktoś tam miał jakiś zakład. Ale wszystko ludzie porządni, spokojni, nikt nic nie wie. I tak trzymali nas... Znaczy, konkretnie nas. Wezwali mnie pierwszego. Przyprowadzili na pierwsze piętro, w gabinecie wojewody siedział paukownik Sakałow. Jak mnie otworzyli drzwi i powiedzieli, żeby wejść, wszedłem, wstał zza biurka, podszedł do mnie. Mundur europejski, uszyty na pewno na miarę, nie tak jak potem ich w tych rubaszkach oglądałem. Pierś w baretkach, nie w tych w celofanie medalach. Zachodni, elegancki, umyty, ogolony, uczesany. Podszedł do mnie, podał mi rękę: <span style="font-style: italic;">Paukownik Sakałow nazywam się.</span> Ja mówię: <span style="font-style: italic;">Eugeniusz Łatuchowski. – Bardzo pana przepraszam, że tak długo musiał pan czekać, ale pan rozumie, to jest wojna. Mam do pana tylko parę pytań i nie będę miał nic. Proszę usiąść. </span>
    </section>
    <section>
        <time>7450</time>Sam siadł na swoim miejscu, ja naprzeciwko niego za biurkiem. Zwróciłem uwagę na tą rzecz, którą już dzisiaj wszyscy wiedzą. Ja go widziałem tak jak gdzieś. Bo ja byłem cały oświetlony. No więc imię i nazwisko, co pan robi. Mówię, że kończę szkołę techniczną, jestem w trakcie robienia dyplomu. Wojna przerwała, przyjechałem do... <span style="font-style: italic;">A gdzie pan mieszka? – No mieszkam w Warszawie, uczę się tu. – A co robi ojciec? </span>Ja mówię: <span style="font-style: italic;">Ma przedsiębiorstwo. – A jakie? </span>Ja mówię: <span style="font-style: italic;">Linia autobusowa między miastami, należy do dużej spółki. – A co to przedsiębiorstwo robi? – No ludzi wozi. – A jakich tam ludzi zatrudniają?</span> Ja mówię: <span style="font-style: italic;">Szoferzy przede wszystkim, konduktorzy, mechanicy, którzy naprawiają. </span>Coś tam jeszcze.<span style="font-style: italic;"> No to dziękuję panu. </span>Ja mówię: <span style="font-style: italic;">Tak, ale tam ojciec został. – A to ja sobie z ojcem porozmawiam. </span>I wyprowadzili mnie z tego gabinetu już innymi drzwiami, niż te, którymi wszedłem.
    </section>
    <section>
        <time>7552</time>Wprowadzili do jakiegoś pokoju, oświetlony. Nad ranem, to już prawie czwarta dochodziła. Czekałem tam dobre pół godziny, zacząłem się denerwować. No co to cholery? Mnie szybko załatwił, a... No, wiemy o tym, że u nich nie wolno mieć samochodu, ale w Polsce wolno było. I to, że przyjechaliśmy własnym samochodem to przecież nie jest przestępstwo. No i tak gdzieś koło czwartej otwierają się drzwi i wchodzi mój ojciec. Szarozielony, blady jak ściana. Widzę, że cały w nerwach. Pytam, co tak długo? Coś ty idioto im naopowiadał? Ja mówię: <span style="font-style: italic;">No co? Zadawał pytania i odpowiadałem. – To musiałeś wypaplać, że ludzie pracowali, że miałem przedsiębiorstwo? Nie mogłeś powiedzieć, że jestem zwykłym szoferem? </span>Ja mówię: <span style="font-style: italic;">Nie pytał o to.</span> Proszę pana, gdyby mój ojciec nie znał dobrze rosyjskiego i gdyby nie miał prawa jazdy... I teraz jest to, co między nami się różni.
    </section>
    <section>
        <time>7650</time>Wy młodzi jesteście bardzo mądrzy, bo wy wiecie o tym, bo dowiedzieliście się o tym, że do paktu Ribbentrop – Mołotow, był dołączony aneks, o którym świat nic nie wiedział. Ten pułkownik musiał wiedzieć, że oni są gościnnie w Wilnie, na tym terenie. To dalej dojdziemy do tego, jak potem będziemy rozmawiali. I dlatego tylko ojca, i na pewno razem mnie, nie aresztowano. Bo oni byli tylko w pierwszym rzucie sześć tygodni. Od 19-20 września. Bo Litwinów zobaczyłem 26 listopada. Pierwsze Zaduszki wojenne już obchodziliśmy pod władzą litewską, już nas na Rossie pałowali Litwini. Konna żandarmeria, bo ta zwykła policja sobie z nami... Nas było więcej. Zaczęliśmy śpiewać. No przecież byłem w tej grupie tych młodych, mieliśmy prowodyrów w postaci studentów Stefana Batorego. (śmiech) A studenci zawsze organizują jakieś imprezy.
    </section>
    <section>
        <time>7739</time>Gdyby to samo na przykład działo się w Lidzie, 80km oddalonej od Wilna, to już ojciec na pewno, a mnie by też nie popuścili. Bo oni brali, aby więcej. To bylibyśmy pierwszymi więźniami tych łagrów i karczowalibyśmy lasy na Syberii. Tylko ponieważ on o tym musiał wiedzieć, to mój ojciec był za mała płotką. I tak tutaj wrócimy. Bo wrócili po siedmiu miesiącach, 20 czerwca w nocy zaczęli jechać i zajęli wszystko. Więc już 24 września, i tego nie zapomnę do końca, już byliśmy z ojcem we dwójkę przesłuchiwani przez NKWD. I naprawdę szczęśliwym zbiegiem okoliczności wypuścił nas nad ranem. No i żyjemy w tym Wilnie. Nie będę opowiadał drobiazgów, jak oni się zachowują. Nie będę powtarzał tego, co może pan słyszał, jak wykupili natychmiast wszystko. Bo wydali polecenie, że handel musi być czynny, wszystko musi iść normalnie. Zrównali złotówkę z rublem. U nich pensje były w setkach rubli, a u nas wartość złotówki była inna. Jak zrównano rubel ze złotówką, to dla nich było wszystko darmo, bo oni tych rubli mieli.
    </section>
    <section>
        <time>7856</time>I w tych warunkach myśmy przeżyli tak do 26 chyba października. Wracałem do domu, szedłem tą główną ulicą Wilna, Mickiewicza, bo potem miałem swoją Wileńską poprzeczną. Z Placu Katedralnego wchodzę w Mickiewicza i patrzę, że ludzie zatrzymują się i coś się gapią. To stanąłem i patrzę – jedzie samochód osobowy. Przez tylną szybę tą w drzwiach, szyba opuszczona, wysunięta jest jakaś chorągiew furkocząca, ale nie potrafię ocenić, co to jest. I za tym leci siedem tankietek. Jak osobówki tankietki, z gumami nałożonymi na gąsienice, tak, że nie ma tego chrzęstu, chrobotu. I to mknie. Przeleciało koło mnie to wszystko. Jakiś inny starszy pan też się zatrzymał, mówi: <span style="font-style: italic;">To litewska chorągiew. Ale skąd te angielskie Vickersy? Skąd ci Litwini?</span> No i potem stało się jasne, że już są w Wilnie Litwini. Że Stalin w swojej dobroci, ten szlachetny, wspaniały człowiek, to słońce narodów, wyrównując krzywdę, którą temu narodowi zrobili Polacy, oddał im Wilno.
    </section>
    <section>
        <time>7979</time>I znów tutaj wielu ludzi nie orientuje się, że to Wilno i okolice Wilna z nim związane, to była taka enklawa – na razie ta enklawa – w tym zalanym terytorium przez Sowietów. No i w cztery dni po tym, 1 listopada, gdzie my możemy pójść? Tylko na Rossę, tylko na grób. Jak tam się przyszło, całe tłumy, całe miasto, to nie wytrzymaliśmy, zaczęliśmy śpiewać. Poza tym trzeba zdać sobie sprawę z tego, że Litwinów w 1939 roku – mówię o państwie – to były dwa miliony dwieście, czy dwa miliony trzysta. A nas było trzydzieści cztery, prawie trzydzieści pięć. (śmiech) Nie liczyliśmy się z nimi. Więc jak zobaczyliśmy, że oni przyszli, to też nie wiedzieliśmy, na co ich stać, ale ten stosunek nasz był z początku lekceważący. A oni przyszli, żeby swoją zemstę na czymś wyładować. Bo znów, to co ja opowiadam, czy będę panu opowiadał, to jest opowiadanie nie historyka, a człowieka z tłumu, który przeżywał. Więc będę panu mówił o rzeczach, których panu żaden historyk nie powie. Polacy znają słowo szaulis. Szaulis po litewsku to jest strzelec. Organizacja szaulisów została stworzona po to, żeby wychowywać młode pokolenie w nienawiści do Polaków. Co prawda w Polsce była organizacja, która nazywał się Strzelec, taka była. Zadaniem Strzelca było wychowanie w patriotyzmie, nie przeciwko komukolwiek. W patriotyzmie do własnej ojczyzny, w uprawianiu sportów, w podnoszeniu tężyzny fizycznej.
    </section>
    <section>
        <time>8128</time>I kto, powiedzmy, w tym Strzelcu działał, to mógł prace łatwiej dostać, bo Strzelec go gdzieś zaprotegował, jako organizacja. To było zupełnie co innego. Tam to była organizacja nastawiona wyłącznie na walkę z Polską, za Wilno. I jeżeli matce Polce dziecko nie chciało jeść, kaprysiło, to matka Polka mówiła: <span style="font-style: italic;">Jedz, bo przyjdzie diabeł i cię porwie. Jedz, bo zawołam kominiarza, wrzuci cię do komina. </span>Tak straszyła matka Polka swoje dziecko. W takiej samej sytuacji matka Litwinka mówiła: <span style="font-style: italic;">Jedz, bo zawołam Polaka. Jedz, bo przyjdzie Polak. Jedz, bo oddam cię Polakowi.</span> I w tym, zdawałoby się, drobnym tekście, jest zawarty cały sens tej nienawiści, jaka ich rozsadzała. Tak nas nienawidzili. Pierwsza rzecz, wymienili nam pieniądze. Po sto złotych, dostawaliśmy za to osiemdziesiąt dziewięć litów. Jeżeli ktoś miał książeczkę PKO, czy jakieś tam konto, trzysta złotych, to dostał dwieście pięćdziesiąt litów. I dalej rób sobie co chcesz. Zatrudniać Polaka, musi mieć zezwolenie.
    </section>
    <section>
        <time>8247</time>I pracodawca na zatrudnienie i Polak na pracę. Restrykcje ze wszystkich stron. Żeby pojechać koleją gdzieśkolwiek, trzeba mieć zezwolenie. Napisać podanie i zgodę dawali, nie było problemu. To trwało kilka dni. Ale trzeba było nakleić znaczek stemplowy za trzy lity. Dla człowieka, który nie ma żadnych dochodów, to były pieniądze. To było też utrudnienie. Na każdym kroku miał pan schody. Wszystko stanęło. Wszystko stanęło, bo ludzie byli bez pieniędzy. Ja już zdążyłem zrobić dyplom, mam po dziś dzień, mogę pokazać. Już wydały nam władze litewskie. Pracy żadnej. W takim nadgranicznym miasteczku, które się po litewsku nazywa Vievis, po polsku Jewie, był punkt graniczny między Polską, a Kownem. A Litwą. Kowno od Wilna jest oddalone o 90 km, to był mniej więcej pośrodku. Tam był punkt graniczny.
    </section>
    <section>
        <time>8350</time>I tam postanowili po pierwsze zbudować wieżę... A w pobliżu było miasteczko Jewie, to był punkt graniczny. Na tym punkcie granicznym, przy tej stacji kolejowej postanowili zbudować trzy jednopiętrowe murowane domki dla personelu granicznego. Postanowili zbudować wieżę ciśnień trzydziestosześciometrowej wysokości, która miała od razu zasilić to Jewie. Mieli zrobić ładowanie i zasilać lokomotywy w wodę, które na tej stacji stawały. Zrobić taki punkt graniczny z pełnym wyposażeniem. I taką małą obwodnicę kolejową dla zmiany wagonów, parowozów, coś takiego. Więc do organizacji tych robót można było wilnianom przystąpić do tej pracy. Płacili cztery i pół lita dziennie. Rano o świcie pociąg tam zawoził i potem po skończonej pracy przywoził.
    </section>
    <section>
        <time>8432</time>To jeszcze muszę panu, to jest bardzo ważne. Więc gdzieś tak chyba w październiku... Nie, w listopadzie, zaraz po Zaduszkach, mój ojciec postanowił pojechać do Warszawy. Jeszcze te granice nie były opanowane i przez Sowietów i przez tych... Pojechał do Warszawy. Mieszkanie znalazł nie oszabrowane, zamknięte. Spotkał białostoczan, którzy uciekli przed bolszewikami. Bo Białystok, Grodno, Lida, Mołodeczno, to wszystko już było całkowicie opanowane od razu od września. Tu już był Związek Radziecki. Oddał tym państwu mieszkanie pod opiekę, żeby tam mieszkali, bo uciekli znajomi z Białegostoku przed bolszewikami. I wpadł na taki pomysł. W Warszawie chodziły normalne złotówki. To jest 1939 rok. Normalne złotówki, które miały swoją wartość, za którą wszystko mógł pan w Warszawie kupić. Bo tutaj przybyli Niemcy. W Wilnie złotówki dosłownie walały się po ulicy, dlatego, że były lity, a resztę ludzie zostali z tymi złotówkami i te złotówki nikomu nie były potrzebne.
    </section>
    <section>
        <time>8541</time>To był przeżytek. I ojciec wpadł na taki pomysł, że wróci do nas do Wilna z powrotem, zmobilizuje kupę tych złotówek. Jeszcze raz wróci do Warszawy, kupi dolary, złoto – w każdym razie coś trwałego. I jakoś na tej Litwie uruchomi cośkolwiek. Jak będą pieniądze, to jakoś oszczędnie przeżyjemy, przecież wojna nie będzie trwała wiecznie. Więc pojechał do Warszawy, wrócił i zaczęliśmy magazynować te złotówki. W Wilnie była kupa ludzi w tragicznym położeniu, urzędników, bo nastąpiła przez nasze władze... Poprzenosili urzędy. To wyglądało tak, że przychodził pan rano – w czasie tych dni wojennych – przychodził pan do pracy i dowiadywał się, że ten urząd jest przenoszony do Wilna. Zabierał pan to, co mógł zabrać ze sobą...
    </section>
    <section>
        <time>8639</time><span style="font-weight: bold;">Do Kowna przenosili? </span>Nie, ja mówię o Warszawie i wojnie. W czasie trwania wojny jeszcze. Że nasze władze przenosiły urzędy, Warszawa, te bombardowania... Przenosiła na Wilno, Brześć, do tych miast, żeby te urzędy mogły dalej swoją funkcję spełniać, bo wojna będzie trwała. Więc była masa tych przeniesionych błyskawicznie urzędników, którzy z małym neseserkiem wyjechali z domu, zostawiając rodzinę w Warszawie. I ci ludzie potem zostali w Wilnie bez niczego, bo władzy polskiej nie było, a Litwinów to nie obchodziło. Stworzył się komitet byłych pracowników. I poeci tam byli, którzy też samorzutnie przed Niemcami uciekali i tam się zakotwiczyli. To wszystko tam było, to był tłok tych ludzi. Poczta nieczynna, pracy nie ma, pieniędzy nie ma. Powstał Komitet Polskim Uchodźcom, czy jakoś tak się to nazywało. Wystąpili do władz z prośbą i tak dalej. No oczywiście Niemcy nie załatwiali i to był dramat. I nie było kontaktu z z rodzinami. A jakieś informacje, to w tym ośrodku zawsze tam się zbierali i każdy coś się dowiedział.
    </section>
    <section>
        <time>8743</time>Więc mój kolega szkolny, kolega dyplomowy, który jeszcze żyje i mieszka w Gdyni... On, potem inny, który już nie wiem, bo wylądował w Anglii, chyba nie żyje. I dyrektor departamentu lasów państwowych z ministerstwa lasów, nie pamiętam nazwiska, ale człowiek już prawie koło sześćdziesiątki, i dyrektor jego gabinetu, nazywał się Szkijonć... To nazwisko zapamiętałem z uwagi na swoje charakterystyczne brzmienie. Dowiedzieli się o tym, że ojciec będzie szedł. No i ten mój przyjaciel. I w piątkę postanowili jechać do tej Warszawy. Z Wilna wyjechali 4 stycznia. Zima potworna, ale nikt się nie spodziewał, że aż taka będzie. Pociągiem dojechali po litewskiej stronie chyba do Solecznik, a tam już trzeba było wynająć przewodnika – bo tam się chłopi tym trudnili – który miał przeprowadzić na stronę sowiecką. Sowiecką dojechać do Zambrowa, a z Zambrowa przekroczyć granicę niemiecko-sowiecką.
    </section>
    <section>
        <time>8844</time>Niemcy nie robili sobie z tego problemu, więc było wiadomo, że tu nie ma trudności. Najgorsza była ta pierwsza, litewsko-sowiecka. Wynajęli tam przewodnika, który miał przeprowadzić. Wprowadził ich do lasu. Zadymka trafiła się potworna, śnieg po pas, mróz trzydzieści stopni. Bo na Wileńszczyźnie przed wojną – to był nasz biegun – takie mrozy. W tych Solecznikach tych moich dwóch kolegów, Witek i Edwin, wybrali jakąś inną drogę, a ojciec z tym dyrektorem i z tym panem jego sekretarzem, panem Szkijonciem, jakiegoś innego przewodnika wzięli. Wprowadził ich do lasu, zadymka jak cholera, nic nie widać. I w pewnej chwili przewodnik gdzieś zginął, Ten dyrektor, człowiek delikatny, starszawy, nie wytrzymywał temperatury i tego ciężaru i zaczął słabnąć. I zamiast tego przewodnika w pewnej chwili zjawiło się dwóch na nartach, w białych prześcieradłach.
    </section>
    <section>
        <time>8943</time>Do końca życia podejrzenia mego ojca były takie, że ten przewodnik musiał być już opanowany przez Sowietów, on już dla nich pracował. Podprowadzał, znał teren, ginął. Sześć tygodni ojca trzymali w jakichś stodołach. Wozili, przesłuchiwali. Ojciec uparcie tłumaczył się prawem jazdy, zresztą już był człowiek w latach. Tłumaczył się prawem jazdy i że właśnie szedł do kraju robotniczego. Mieszkał w Warszawie, ale tam są Niemcy, faszyści, więc szedł tutaj, chciał do Rosji, do komunistów. Bo już wszyscy wiedzieli, że oni złapanych na granicy – a nigdy nie wiedzieli, z której strony ten człowiek idzie – odsyłali tam, skąd przyszedł. Więc żeby się już wyplątać z tego, to ojciec wybrał Warszawę, żeby jakoś przekonać ich, że jest szofer, robociarz.
    </section>
    <section>
        <time>9043</time>I tak go przerzucali z punktu do punktu, to trwało sześć tygodni. Dobrze, że miał dobre buty i dobre palto na sobie, na futrze. W każdym razie był ciężko przeziębiony. Ale ponieważ w Białymstoku tyle lat mieszkaliśmy i zatrudniał ludzi, więc miał gdzie zatrzymać się. Dopiero tam się zatrzymał, u byłego pracownika, tam się wykurował. No i teraz powstało pytanie, dokąd ma iść. Czy wracać do Wilna, czy iść do Warszawy. Co robić? <span style="font-weight: bold;">Ale odstawili go na stronę litewską, tak?</span> Na stronę swoją przerzucili, żeby wracał do Warszawy. <span style="font-weight: bold;">Ale przepraszam, czy złapali go Sowieci, czy Litwini? </span>Sowieci! Litwinów to nie obchodziło. Litwini nie mieli nic do gadania. No więc zdecydował się. Już się bał wracać z powrotem, bo widział, jaka ta granica jest.
    </section>
    <section>
        <time>9119</time>I normalnie przeszedł do Warszawy. I tak się ułożyło, że ja zostałem w Wilnie, a ojciec był w Warszawie. I ja tutaj pracy nie mogę dostać. Dowiedziałem się o tym, że można pojechać do tego Jewie. Postanowiłem pojechać, zobaczyć, jak to wygląda. Złożyłem podanie. Litwini zaczęli od razu nasze nazwiska przerabiać, ale na to nie ma reguł. Ja jestem Łatuchowski, więc dla jednego Litwina byłem Łatuchowskis, a dla innego Litwina byłem Łatuchauskas. Napisałem podanie, chyba po trzech, czy czterech dniach poszedłem po odbiór tego zezwolenia. Ta urzędniczka zapytała o nazwisko, powiedziałem normalnie po polsku Łatuchowski. Zaczęła to wszystko przewracać, mówi: <span style="font-style: italic;">Nie ma pana podania.</span> Ja mówię: <span style="font-style: italic;">Musi być, bo przecież znaczek nakleiłem, opłaciłem. Proszę, niech pani sprawdzi jeszcze raz. </span>Oczywiście ona po polsku rozumiała, ale udawała, że nie rozumie. Bo od tego się wszystko zaczynało, że myśmy mieli... Na pierwszym kroku już pan miał tą różnicę językową i nikt pana nie zna i nikt nie wie, o co panu chodzi. No, nie załatwią pana. Ale jak ona przewracała plik tych podań, to ja zauważyłem swój charakter.
    </section>
    <section>
        <time>9227</time>Ja mówię: N<span style="font-style: italic;">o przecież tam jest. – No przecież pan jest Łatuchowskis, a tu jest Łatuchauskas.</span> To ja mówię: <span style="font-style: italic;">To przecież ja! </span>Mówię to panu, żeby zilustrować, jakie warunki nam na każdym kroku stwarzali Litwini, jak oni nas po prostu tępili. Pojechałem tam. Praca bardzo ciężka za cztery i pół lita dziennie. Dźwiganie tych podkładów, kopanie tych dołów, to wszystko. I jak wracałem tą wiejską drogą... A byłem ubrany po polsku: miałem oficerki na sobie, płaszcz skórzany na podpince. Po prostu rzucałem się w oczy. Zatrzymała mnie jakaś staruszka i po polsku do mnie przemówiła: <span style="font-style: italic;">Pan chyba z Polski. Czy pan tu kogoś szuka? Bo ja jestem stąd, to mogę panu pomóc. </span>Ja mówię: <span style="font-style: italic;">Tak, ja jestem z Polski, przyjechałem z Wilna zobaczyć, jak tutaj praca przebiega, co tutaj można zarobić. </span>
    </section>
    <section>
        <time>9322</time><span style="font-style: italic;">– A no tak, tutaj ludzie ciężko pracują. </span>To był bardzo zimny dzień. Proszę, niech pan wejdzie do mnie, może pan się herbaty napije? No i zaprosiła mnie do siebie. Nazywała się pani Symonowiczowa, była wdową, sama została. Była Polką, ale po prostu linia graniczna przecięła. I w tej rozmowie mówi: <span style="font-style: italic;">Proszę pana, tutaj budują te trzy domki. Taka firma litewska z Kowna przyjeżdża. Bo na tej kolei chyba będzie panu za trudno. Zresztą to są grosze. W tamtym domu mieszka inżynier, który prowadzi tą robotę. Może on dla pana miałby cośkolwiek? Chyba lepiej płacą na budowie. </span>Poszedłem tam. Przywitał mnie taki malutki Żydek, nazywał się Tinowski. Absolwent Politechniki Kowieńskiej. On był kierownikiem budowy tych trzech domków i tej wieży ciśnień. Ponieważ rosyjski znałem, on polskiego nie znał, więc rozmawialiśmy po rosyjsku. Powiedziałem jemu, że jestem z wykształcenia technikiem, jestem Polakiem z Warszawy. Wszystko mu powiedziałem o sobie. Mówi: <span style="font-style: italic;">Proszę pana, no cóż... Jako technik, tym bardziej że pan jest mechanik, to ja pana nie mogę zatrudnić. </span>
    </section>
    <section>
        <time>9428</time>Myśmy co prawda mieli na trzecim roku przedmiot, który się nazywał budownictwo przemysłowe, ale to było na miarę projektowania. Gdyby technik mechanik miał zbudować sobie warsztat, to żeby miał pojęcie o fundamencie, żeby miał pojęcie o ścianach, o wytrzymałości dachu, żeby umiał konstrukcję dachową obliczyć. Bez wycieczek w teren, oglądania budowy. To było do teoretycznego opracowania założeń projektowych, powiedzmy. Tak, no ale przecież ja tutaj jestem, więc ja... Budowa niewielka, trzy budynki. Mogę pana przyjąć jako robotnika. Ja mówię: <span style="font-style: italic;">Dobrze. Robotnikowi płacili lita na godzinę.</span> Pytam: <span style="font-style: italic;">A ile godzin? – Osiem godzin, osiem litów. A tutaj cztery i pół. I tutaj mógłby pan zamieszkać. To był dom, który należał do staruszka Żyda, z córką starą panną, która się nim opiekowała, która w tym domu wynajęła mu jeden pokój na biuro, jeden pokój na zamieszkanie. </span>
    </section>
    <section>
        <time>9528</time><span style="font-style: italic;">Sama zajmowała z ojcem jeden pokój i jeden pokój miała wolny. Ile ten pokój? – Dziesięć litów. </span>To były pieniądze. To była dla mnie jedna dniówka. Już nie musiałem... A życie na wsi jest przecież tanie. I tam się na tej budowie zaczepiłem. Przyszło do pokrycia wieży ciśnień dachem. Wieża ciśnień o wysokości 36 metrów, bo ta woda miała pod własnym ciężarem zaopatrywać te pobory. Trzeba betonować dach. Sprowadzili taki dźwig. To był silnik czterocylindrowy połączony z bębnem, na który była nawinięta lina, przeprowadzona przez krążek tam na górze, i na końcu liny był hak. Na tym haku zaczepiali... Na dole stała betoniarka.
    </section>
    <section>
        <time>9615</time>Ładowali tam 250, prawie 300, bo to był taki baniak o takiej średnicy i wysokości. To ważyło mniej więcej 250 kilo. Zaczepiali na hak i ten silnik, kręcąc ten bęben, ciągnął to do góry. A oni tam na górze chwytali i na ten dach wylewali. Ponieważ ja się na silnikach znałem, to powiedziałem temu inżynierowi – a nie mieli mechanika na miejscu – że mogę obsługiwać. To dobrze. Mechanik dostaje półtorej lita na godzinę. No to już jest dwanaście litów. A jak przychodziły wagony z jakimiś materiałami, to co było potrzebne do budowy, to ja się angażowałem, mówiłem, ze ja mogę. I dodatkowo jeszcze w nocy zarabiałem przy wyładunku tych wagonów. I zacząłem pracę. Ten silnik był zdezelowany. On ledwo sapał, ledwo ciągnął. Układ był taki: tu była chłodnica, tu był podłużny silnik, a tam był bęben. Ten silnik, jak już podchodził pod górę, się dławił.
    </section>
    <section>
        <time>9721</time>To ja musiałem poprzez tą chłodnicę go podsysać i tutaj z boku to ssanie mu dodawać, żeby on nabierał więcej tej mieszanki, żeby był silniejszy. I jest taki moment, że kubeł jest prawie u góry, oni już tam stoją, żeby złapać to wiadro za ucho, a on mi się dusi. I ja odchodzę... Znaczy, nie odchodzę, przysuwam się bliżej, żeby go tutaj podessać, i jak się schylałem, to zobaczyłem, że robotnik który stoi z boku taką minę zrobił. I dostałem potężną szpryce betonu tu w tył: w uda, w tyłek, plecy. Co za cholera? Ten kubeł się zerwał. Ten kubeł przeleciał obok mnie na centymetry. Gdybym stał w tym miejscu normalnie jak stoję, bo dobrze idzie, to ten kubeł by mnie... Gdybym nawet przeżył, to byłbym jakimś kaleką.
    </section>
    <section>
        <time>9818</time>I to jest z czasów wojny pierwszy przypadek, to jest kradzież tego samochodu, drugi przypadek, że ocalałem z życiem, to właśnie jest ten przypadek w Jewiu. Urwanie się... Te 250 czy 300 kilo jakby mnie przyrżnęło lecąc, to byłaby miazga. Tam już się z robotnikami dogadałem, budowę skończono, nie mam z sobą co zrobić. Ci robotnicy już złapali następną. Bo ci robotnicy to była grupa, która brała robotę i oni jechali z budowy na budowę w czasie sezonu. Przeważnie Polacy byli, którzy udawali Litwinów. Jadą do Olity, Alitus po litewsku. Jak pan chce, niech pan z nami jedzie. Pojechałem z nimi do tej Olity. Jeszcze budowy prowadzą prywatne przedsiębiorstwa, jeszcze Litwa jest Litwą. Bo to jest początek 1940 roku.
    </section>
    <section>
        <time>9908</time>Więc jadę z nimi do tej Olity. Nie powiedziałem panu jeszcze tego, dlaczego tam Sowieci zostali. Bo na tym terenie zostali Sowieci. Przetłumaczyli... Prezydentem Litwy był Antanas Smetona. Oni mu przetłumaczyli, że Litwa, małe państwo, jest otoczona imperialistami, faszystami, i że jemu będzie lepiej jak oni troszkę, kilka jednostek swoich zostawią na terenie Litwy. To będzie dla Litwy zabezpieczenie przed utratą niepodległości. Przecież ten człowiek nie miał innego wyboru, co tu dużo mówić. I on się na to zgodził. I oni zostali. Ich nie było w ogóle widać. Oni siedzieli w koszarach, mieli tam i kino, i teatr, i orkiestrę. Mieli wszystko. Tam mieli różne zajęcia. Na ulicę Sowieci nie wychodzili, więc ich nie czuło się. I dlatego Litwini byli uśpieni i wierzyli w swoją przyszłość, że im nic nie zagraża. I tym bardziej mieli siłę do walki z nami, do tępienia nas, dokuczania nam.
    </section>
    <section>
        <time>10003</time>Tam zajęli im koszary, w których umieścili oddział tych słynnych ich czołgów, T-34. Które rzeczywiście chodziły jak osobówki, bo widzieliśmy jak one wyjeżdżały bramą. To szło jak burza. I dlatego zestawu oficerskiego od razu sprowadzali rodziny, żeby żadne kobiety nie wchodziły w grę. Więc żeby te koszary utrzymać i w pełnym bezpieczeństwie, Sowieci budowali po drugiej stronie szosy... Po jednej stronie szosy stały te czołgi, a personel oficerski po drugiej stronie. Dziesięć budynków drewnianych jednopiętrowych, dużych, i do tego jeden murowany – kasyno. Więc duża budowa, którą wykonywała litewska firma. I oni tam jechali. Pojechałem z tymi robotnikami do tej Olity i tam już zacząłem pracować jako technik. Więc wytyczałem miejsca... Ogrzewanie piecowe, oczywiście, więc gdzie fundamenty pod piec. Wszystkie te rzeczy, które trzeba było dokładnie rozmierzać.
    </section>
    <section>
        <time>10104</time>Razem z tym inżynierem Tinowskim. Już tam zarabiałem więcej, bo robiłem już robotę techniczną. Tam piorunem skończyliśmy w Olicie. Tam sekretarzem partii był niejaki Szuminas. To był Szumiński, flitownik ogromny, ale po litewsku nazywał się Szuminas. Ale zasłużony litewski komunista. I jak tam robotę skończyliśmy, to jego przenieśli do Kowna na stanowisko dyrektora trustu budowlanego. Robotę skończyliśmy, ci z tej grupy, która mnie przywiozła razem, rozglądali się za czymś innym, a mnie ktoś podpowiedział z nich, żeby pojechać do tego Szumińskiego, że może on jakąś robotę dla mnie będzie miał. I ja pojechałem ze Olity do Kowna, do niego, przyjął mnie. A to był ukryty Polak i ze mną po polsku rozmawiał: <span style="font-style: italic;">Co pan chce robić? </span>Ja mówię, że chcę pracować. <span style="font-style: italic;">Kim pan jest? </span>Ja mówię: <span style="font-style: italic;">Jestem technikiem. – Dobrze.</span> Zawołał sekretarkę i kazał jej napisać pismo do Szawel, Šiauliai po litewsku.
    </section>
    <section>
        <time>10225</time>Że Zjednoczenie kieruje technika celem zatrudnienia. Ja z tym pojechałem i tam mnie przyjęli. I tam zostałem kierownikiem budowy, darbu vedejas w Szawlach. I dali mi do wykończenia budowę garażu. Siedemdziesiąt pięć metrów długi, dwanaście szeroki. I zacząłem tam urzędować w Szawlach. Tam w Szawlach przeżyliśmy wywóz. Bo znów muszę pana zorientować, że wszędzie już były wywozy. Wszędzie już Polacy jechali na Syberię, ale ta mała enklawa litewska do 20 czerwca była nietykalna. Bo jeżeli kogoś aresztowali, to dlatego, że mieli konkretne zarzuty. Dziennikarz źle pisał o komunistach, to go aresztowali. Bo wywóz to jest wszystko.
    </section>
    <section>
        <time>10300</time>Moich dwóch kolegów, inż. Sokołów – szkolnych kolegów – i inż. Gulbinowicz w Wilnie z wywozu... Rysiek Gulbinowicz wyjechał za Olka Sokołowa. To tak na razie odskakuję od tematu, żeby pana zapoznać z tymi rzeczami. Rysiek miał przyjść o godzinie piątej do Olka. Umówili się na piątą. Olek o czwartej mówi do matki: <span style="font-style: italic;">Mamo, do mnie ma przyjść o piątej Rysiek. Ja mam krótka sprawę do załatwienia. Szkoda czasu, ja pobiegnę tą sprawę załatwię. Gdyby Rysiek wcześniej przyszedł, czy jak przyjdzie, a mnie by nie było, to niech mama go przyjmie i mama go poczęstuje jakąś herbatą, a ja dojdę. </span>Dochodzi piąta, za dwadzieścia piąta dokładnie, Rysiek przychodzi do Olka. Matka mówi: <span style="font-style: italic;">Rysiu, siądź, poczekaj, bo Olek może się spóźnić. Może herbata? – Nie, poczekam. </span>W tym momencie podjeżdża czarny woron, czarna wrona.
    </section>
    <section>
        <time>10408</time>Przychodzą po Olka. Nie ma. <span style="font-style: italic;">– Gdzie? – Wyjechał. – A kiedy wróci? – No miał wrócić za kilka dni, ale nie wiem.</span> Matka tłumaczy jak może.<span style="font-style: italic;"> A to kto? – A to jego kolega. – No to zabieraj się. Chodź.</span> I Rysiek pojechał za Olka. Bo był w tym momencie w domu. To są fakty. Olek już nie żyje. Dochodząc do domu, zobaczył, że przed ich domem stoi czarna wrona. Pyta sąsiadów, po kogo przyjechali. Mówią, że nie wiedzą, ale tam weszli i wyprowadzili jakiegoś młodego człowieka. Poczekał, aż ten samochód odjechał, poprosił kogoś żeby wszedł. Dowiedział się, ze aresztowali zamiast niego, więc on już do domu nie przyszedł. I potem, wykorzystując to, że był okres repatriacji, już się w domu nie pokazał, uciekł do Warszawy. Przyjechał tutaj, wysiadł na dworcu Wileńskim bez grosza, ale już niby do wolnego kraju. A Rysiek Gulbinowicz, który mieszkał na Grochowskiej, jeżeli żyje, to mieszka dalej, wrócił do Polski w 1948 roku dopiero. Ołów kopał.
    </section>
    <section>
        <time>10512</time>Przeszedł całą gehennę, niczym nie będąc związanym. Jak mówiłem, tam zgłosiłem się do dyrektora Szuminasa i od ręki przyjął mnie do pracy. Dał polecenie sekretarce napisania pisma, że kierownictwo tego trustu oddelegowuje mnie do Szawel, mają mnie zatrudnić w charakterze technika. No to już był dla mnie duży awans, bo to i pobory i rodzaj pracy. Przyjechałem do Szawel, mieli polecenie zatrudnienia, zatrudnili mnie. Mieli na wykończeniu budowę garażu. To była duża budowa, siedemdziesiąt pięć metrów długi, dwanaście metrów szeroki. Garaż dla dużych komunikacyjnych samochodów. Nikt mnie tam nie pytał, jakim jestem technikiem, ja nic nie mówiłem o tym, że ja jestem technikiem mechanikiem. Ale ponieważ, jak już wspominałem, mieliśmy na trzecim roku przedmiot budownictwo przemysłowe, więc przygotowanie jakie takie już było.
    </section>
    <section>
        <time>10609</time>A w ciągu tego czasu jaki spędziłem na budowach jako robotnik to z kolei już tą smykałkę złapałem i już mogłem sobie radzić. No więc prowadziłem ta budowę. Na tej budowie do tej pory był takim majstrem, jak się później okazało, szaulis, nazywał się Ażusinis. I jako szaulis nie znosił Polaków. Oczywiście musiał słuchać, musiał wykonywać polecenia, ale to go tam wewnętrznie bulwersowało, że Polak i jest jego zwierzchnikiem. I jak tylko... Jak przyjechałem do tych Szawel oczywiście nikogo nie znałem, ale trafiłem przy jakiejś okazji na państwa Dowgiałłów. To byli utajnieni Polacy, których ta granica, podział administracyjny po prostu tam zostawił. A więc byli obywatelami litewskimi, ale w gruncie rzeczy czuli się Polakami.
    </section>
    <section>
        <time>10718</time>No i jak spotkali Polaka z Warszawy, to pomogli mi się urządzić, znaleźć mieszkanie. To był Polak, krawiec, samotny człowiek, który miał taki mały pokoik przejściowy. I tam zatrzymałem się, ściągnąłem żonę. Ten pokój miał szerokość metr osiemdziesiąt, tyle, ile ja mam wzrostu, więc ja pół nocy spałem z wyciągniętymi nogami i głowa opartą o ścianę przeciwległą, w takiej półsiedzącej pozycji. Jak to mnie zmęczyło, to wtedy kładłem się głową na poduszkę, a nogi zakładałem na ścianę. No więc tak nie można było długo mieszkać i poprzez jakichś znajomych... Oni dowiedzieli się, że dokwaterowują takiemu Litwinowi, magistrowi farmacji, który ma wytwórnię perfum.
    </section>
    <section>
        <time>10811</time>Ma taką firmę, ta firma nazywa się Bijunas, co znaczy po litewsku Georginia. To dzisiaj jest rzadki kwiat, jakoś nie spotykam teraz. Ale to było takie ładne, duże. Jak wyglądała ta produkcja? Dostawał przydział spirytusu przemysłowego, stuprocentowego, pięćdziesiąt litrów na miesiąc. Zamawiał w hurtowni małe buteleczki, zamawiał zapach w innej hurtowni, w jakiejś drukarni zamawiał nalepki. No i potem przez taki malutki lejek nalewał. Ten spirytus mieszał z wodą destylowaną, dodawał tego zapachu, z tego powstawała perfuma i to doskonale szło. Tak, że tego mu Sowieci nie zabrali, mógł dalej funkcjonować, ale miał czteropokojowe mieszkanie... Te porządki kwaterunkowe to już musiał pan z naszych czasów komunistycznych słyszeć, jak się dokwaterowywało, jak to wyglądało. Zresztą bolszewicy, czy Sowieci, oni mieli wypracowaną taktykę i powielali wszystko na jedno kopyto.
    </section>
    <section>
        <time>10903</time>Tak samo było i tam. Szybciutko skontaktowano mnie z tym właścicielem tej firmy. Jeden pokój mu zostawiono na pracownię, bo wytwórnia musi gdzieś być, jeden pokój na mieszkanie. Do jednego pokoju dokwaterowano już Sowietów. Sowieta z żoną, z Leningradu, on pracował na lotnisku w Szawlach. Bo tam było lotnisko, które zajęło wojsko sowieckie. No i udało się wcisnąć mnie, więc zamieszkaliśmy tam z żoną. To już był duży awans po tym przejściu od tego krawca. Ta budowa już dobiegała końca, ale ja już miałem jakąś pozycję, więc poszedłem do dyrektora. Dyrektorem został murarz, miejscowy komunista, ale jako człowiek naprawdę bardzo, bardzo sympatyczny. Powiedziałem: <span style="font-style: italic;">Proszę pana, ciężko się pracuje, bo ten mój majster, bezpośredni podległy pracownik, on raczej stosuje taki cichy sabotaż. Bo już wiem o tym, że on po prostu Polaków nie znosi, a jak słyszy słowo Warszawa to w ogóle wszystko w nim się gotuje. </span>
    </section>
    <section>
        <time>11034</time>Więc jego zabrano z tej budowy, a dano mnie innego. Młody człowiek, bardzo sympatycznie się do mnie odnosił. Miał na imię Jonas, czyli Jan, nie pamiętam już nazwiska. Żonę miał z Poniewieża. A chyba nie wszyscy wiedzą, że ta miejscowość Poniewież i cały ten rejon wokół Poniewieża to była domena Polaków. Jeżeli już był z Poniewieża, to było wiadomo, że albo Polak, albo spokrewniony. I żonę miał z Poniewieża, która pracowała w handlu, była sprzedawczynią w jakimś sklepie. On doskonale po polsku mówił, więc ja podejrzewam, że to był ukryty też Polak.
    </section>
    <section>
        <time>11101</time>W każdym razie z nim mi się pracowało bardzo, bardzo dobrze. I jest taki przypadek. Jest sobota, rozliczam go, to znaczy podsumowujemy, co zrobiliśmy i co od poniedziałku trzeba by znowuż, od czego rozpocząć. A ten pokój, który myśmy otrzymali, który ja otrzymałem, to był pokój połączony z kuchnią i pokój przejściowy. To była sobota, nie chcieliśmy siedzieć na budowie i przyszliśmy do mnie. Więc siedzimy tak jak w tej chwili ja z panem, a do tej kuchni są trzy kobiety. Tego właściciela mieszkania, jak ja go nazywam Bijunasa, porzuciła żona, więc miał przyjaciółkę Litwinkę. Żona tego Sowieta, który pracował na lotnisku i moja. I te trzy kobiety na jednej kuchni. Pan sobie wyobrazi, że były wszystkie na tyle kulturalne, że tak powiem – bo najgorszy był ranek, wszyscy do pracy, a jedna kuchnia – że tam nigdy nie było żadnych zgrzytów. Zresztą ci Sowieci z Petersburga, szczególnie ona, to byli naprawdę sympatyczni ludzie.
    </section>
    <section>
        <time>11198</time>Tacy prawdziwi Rosjanie. No i to jest sobota, pracę skończyliśmy normalnie o pierwszej. To jest pora, kiedy ci inni mężowie też wracają. I ja z nim rozmawiam, tak jak z panem w tej chwili, on tam coś notuje, i co chwila: do pokoju i do kuchni, do pokoju i do kuchni. I te drzwi wciąż się otwiera, to do kuchni, to do pokoju. I on w pewnej chwili mówi: <span style="font-style: italic;">Panie kierowniku, to tutaj tak wciąż jest? </span>Ja mówię: <span style="font-style: italic;">Oczywiście, nareszcie mam przyzwoite mieszkanie, przynajmniej mogę spać wygodnie. – Czy pan składał podanie o przydział mieszkania? – A jakie ja mam prawo? Ja mam meldunek warszawski. Przecież ja tutaj w ogóle jestem uchodźcą wojennym, przecież ja nie jestem z Litwą związany, więc ja nie mam żadnych praw. Po prostu pracuję, bo wszyscy muszą pracować, to jest podstawa. Ale ja nie mam co pisać podania, bo cholera, jeszcze dojdą do tego, że jestem na kierowniczym stanowisku. Ja wiem, może jakieś złośliwości... – Pan powinien jednakże był napisać. </span>Ja mówię: <span style="font-style: italic;">Nie, nie będę nigdzie pisał, będę starał się być tak jak jest. Nie będę przed panem ukrywał, że ja jestem zakochany w moim mieście i jak tylko te sprawy jakoś się ureguluje, ja będę starał się wracać do domu, do Warszawy. – No tak, ale na razie pan musi żyć jak człowiek. – No, muszę, i żyję tak jak mówię. </span>
    </section>
    <section>
        <time>11298</time>Po kilku dniach Jonas też tak przy pracy mówi: <span style="font-style: italic;">Panie kierowniku, jednakże musi pan to podanie napisać. </span>Pytam, <span style="font-style: italic;">dlaczego? Ja panu powiem prawdę, ale niech to będzie między nami. Naczelnikiem kwaterunku został mój kolega z podwórka. Razem rośliśmy, razem wychowaliśmy się. On jest z zawodu krawcem, a ja poszedłem w budownictwo. Nie wiem, był bardzo porządny, zresztą i został porządny, ale nie wiem, co mu się stało, że poczuł się komunistą. I mianowali go naczelnikiem kwaterunku. Pan napisze podanie...</span> A, przeskoczyłem. Już kończyłem ten garaż.
    </section>
    <section>
        <time>11390</time><span style="font-style: italic;">I on to podanie pana będzie trzymał w szufladzie, a da panu mieszkanie. Gdyby ktoś wykapował coś tego, to on będzie miał zawsze podkładkę, że miał pana podanie. Nazywa się Galinskas, czyli Galinski. To znaczy Polak.</span> I przy tej wymianie pracowników, to już było na wykończeniu, to mi dołożyli taki nadzór nad trzema domkami, które posiadacze rozpoczęli w normalnej Litwie, to już było prawie gotowe, i to objął też kwaterunek. Ta historia się powtarzała, to samo i u nas po 1945 roku. Niech pan pociśnie. Tam jest najbardziej na wykończeniu dom Szwamborysa. A Szwamborys to był dyrektor Lietukisu. Na Litwie były trzy firmy, które były podstawą – bo to był kraj rolniczy – podstawą i gospodarki i jednocześnie zabezpieczały, ponieważ to był kraj rolniczy, wszystko co jest związane z rolnictwem. To były trzy firmy. Maistas, czyli mięso, czyli i skup tego żywca i przetwórstwo i eksport itd.
    </section>
    <section>
        <time>11498</time>Litwini byli na tyle mądrzy, że powiązali tą firmę z z amerykańska firmą, która wybudowała nowoczesne rzeźnie. Do tego transport, mieli fordy ośmiocylindrowe, trzytonowe. Jak u nas tą Coca-Colę rozwożą, może pan zwrócił uwagę, te czerwone, przystosowane. Więc Litwini mówili, że świnia dojeżdża do bramy Maistasu samochodem Maistasu i też samochodem Maistasu wyjeżdża inną bramą w postaci konserwy, w postaci przetworów itd. Te wyroby mięsne były wizytówką Litwinów. Druga firma to był Pienocentras. Pienas po litewsku to jest mleko, więc wszystko co było związane z mlekiem. Samo mleko, sery białe, sery żółte, śmietana, wszelkie inne. Wszystko co było związane. I trzecia firma to był Lietukis, która zajmowała się płodami rolnymi. I ta sama firma, ten Lietukis skupował te wszystkie płody rolne od rolnika i jednocześnie zaopatrywał rolnika we wszystko, co mu jest potrzebne.
    </section>
    <section>
        <time>11605</time>Więc praktycznie rzecz biorąc wyłączał od tego handlu, który Żydzi prowadzili. Na przykład w Polsce Żydzi mieli pieniądze i oni skupowali, płacili tyle ile chcieli i oni na tym zarabiali. Litewski rolnik właśnie miał opiekę ze strony państwa w ten sposób zagwarantowaną, że dostał dobry towar... Czy potrzebna była nafta, czy potrzebna skóra na buty, czy potrzebny był mu materiał na ubranie, czy potrzebny mu był... No, jak to się nazywa? Którym się ziemię uszlachetnia... Nawozy. Wszystko co potrzebuje rolnik litewski, miał w Letukisie. Tak, że Żydzi, szczególnie w tych małych miasteczkach – a to był mały kraj – nie opanowali tego, że chłop do niego przychodził, od chłopa kupował, płacił mu tyle, ile chciał i dawał mu taki towar też jaki chciał. Chłop litewski korzystał z usługi takiego sklepiku miejscowego, wiejskiego, czy małomiasteczkowego tylko w takim przypadku, kiedy mu czegoś zabrakło.
    </section>
    <section>
        <time>11707</time>Nie chciał jechać do miasta, to poszedł i kupił u tego Żyda. Więc właśnie dyrektor tego Lietukisu też sobie budował dom. Na tyłach parku miejskiego, dwupiętrową kamieniczkę. Niech pan szybko popędzi, bo przecież ma pan ten dom na wykończeniu, ten dom Szwamborysa, i dostanie pan tam dwa pokoje z kuchnią. Więc zebrałem ludzi z jednej budowy i z drugiej i błyskawicznie chyba w ciągu dwóch, czy trzech tygodni ten dom skończyłem. Bo tam było tylko malowanie podłóg, trochę tynków, w każdym razie było rzeczywiście... A przecież jesteśmy w roku 1940. To były dwa pokoje z kuchnią, z przedpokojem, z ł a z i e n k ą. Kuchnia, wprawdzie gazu tam nie było. Nawet... W Kownie gaz mieli Litwini, ale w Szawlach na przykład gazu nie było, paliło się w kuchni albo węglem, albo drzewem. To było mieszkanie z najwyższym standardem, jaki w tamtym czasie był do pomyślenia. Na drugim piętrze, dwa pokoje z kuchnią. I tam przeniosłem się i tam już zacząłem mieszkać jak człowiek. Jak skończyłem, przekazałem ten garaż... Żebym nie pomylił dat. Dobrze. I przychodzi 22 czerwiec. Gdzieś między piątą a szóstą rano zatrzęsła się ziemia. Nie wiemy, co jest. Warkot samolotu. To była niedziela. Wstałem, wyszedłem, ludzie mówią: <span style="font-style: italic;">Niemieckie samoloty zrzuciły bomby koło dworca. </span>Tam stała mała jednostka taka przeciwlotnicza sowiecka. I co ja zobaczyłem z mego pokoju na drugim piętrze?
    </section>
    <section>
        <time>11880</time>Dwusilnikowy samolot, za którym ciągnął się czarny dym. To znaczy, że samolot się w powietrzu zapalił. I jak znikł mi z pola widzenia, bo zasłaniało miasto, usłyszałem właśnie następny potężny wybuch. Co to było? Ten cwany Niemiec upozorował, ze się pali... Jakąś mieszankę palił i ona z ogona mu wychodziła. Że on zestrzelony, trafiony, już opada. I jak nadleciał nad to stanowisko, nad tą jednostkę, to wtedy wywalił, rzucił bomby. I wtedy dał gazu i poszedł. No i oglądaliśmy ten pochód Niemców. Niemcy szli jak rzeka wylewa z brzegów w czasie powodzi. Masa tego roześmianego, młodego, zdyscyplinowanego wojska. Godzina dwunasta, żołnierze szli tylko z karabinami. Za jakąś tam kolumną wojska jechały samochody ciężarowe, na których były plecaki umieszczone, żeby nie dźwigał tego uzbrojenia.
    </section>
    <section>
        <time>11988</time>Szli ze śpiewem, szli dosłownie rozradowani, śpiewający, pewni siebie. Ruscy, Sowieci się nie mogli pozbierać. I dom opustoszał, bo prawdopodobnie... W tym domu na parterze dwa mieszkania, na pierwszym piętrze dwa mieszkania i na górze nasze dwa, to było w sumie sześć mieszkań, w tym my jedni Polacy, a reszta przypuszczam – bo nie znaliśmy nikogo, staraliśmy się nie ujawniać – reszta to byli prawdopodobnie partyjniacy, którzy... Tak samo chyba Galiński jako partyjniak tym komunistom pooddawał. To wszystko pouciekało. Z mego przedsiębiorstwa też cała góra uciekła. Było takie bezhołowie. Ale Litwini zaczęli się szybko organizować, bo się czuli gospodarzami, chcieli tych Niemców przyjmować jak gospodarze. W moim przedsiębiorstwie dyrekcja nowa. Oczywiście wszystko już w tym duchu. Ażusienis też się ujawnił, podniósł głowę i mnie pracę wymówiono.
    </section>
    <section>
        <time>12087</time>Ale już troszkę znałem Polaków i poznałem inżyniera, też ukrytego Polaka, absolwenta Politechniki Kowieńskiej. Inżynier budowlany Pozarzecki. Przystojny, w średnim wieku facet. Rwał te dziewczyny, jak szło. W tym mieście był jedną z bardziej eleganckich osób. On mówi: <span style="font-style: italic;">Niech pan się nie przejmuje, ja tu porozmawiam. I w Szawlach był drugi trust, budownictwa komunalnego. Jakie pan języki zna? Polski, niemiecki, rosyjski i litewski już miałem opanowany w słowie i w piśmie. A , to dobrze.</span> I po dwóch dniach przyszedłem do niego. Ma pan załatwione, niech pan idzie do komunalnego trustu. Zgłosi się pan do dyrektora Mitkusa.
    </section>
    <section>
        <time>12177</time>Też przypuszczam, że Polak, bo nigdy do mnie po polsku się nie odezwał, ale wszystko rozumiał co ja mówię. Więc musiał być. I dosłownie po kilkunastu dniach bezrobocia przeszedłem do komunalnego trustu budownictwa. Ponieważ znałem te trzy języki, poza swoim ojczystym, mówi: <span style="font-style: italic;">Proszę pana, ja pana przyjmuję dlatego, że pan zna języki,a le musi pan wyjechać do Taurog. Otrzymaliśmy zlecenie od Wehrmachtu, od Niemców. Tam są koszary lekko zbombardowane przez Niemców jak tam stali Sowieci, i trzeba to szybko odbudować. Więc musi pan pojechać tam i możliwie szybko starać się to zrobić, bo wojna i Niemcom te koszary są potrzebne.</span> Taurogi oddalone są od Szawel o110 km, połączenie kolejowe. Pojechałem tam.
    </section>
    <section>
        <time>12275</time>To były koszary kawaleryjskie zbudowane przed sama wojną, bo wszystko już nowoczesne, i te stajnie, i plac ćwiczebny itd. Murowane, piękne budynki dla zestawu oficerskiego. Przepiękne kasyno z drewna nad dosyć dużym stawem, żeby mieli oficerowie gdzie ten czas spędzać. Ponieważ Niemcy i tak wiedzieli, że oni tam będą, no to nie zrównali z ziemią tego, tylko postraszyli. Rzucili tam parę bomb, poniszczyli to. Więc raczej taki remont do uruchomienia. Tam zgłosiłem się do dwóch inżynierów wojskowych. Byli niscy rangą, mieli po dwa winkle, więc to byli tacy starsi sierżanci. Inżynierowie architekci. Jeden był typowy zachodniak, nazywał się Karl Henneman i pochodził z Dusseldorfu, z którym się pracowało bardzo dobrze. I drugi był Adolf Dolke, Berlińczyk, czyli Prusak, który nie znosił Polaków tak samo jak ten Litwin Ażusinis.
    </section>
    <section>
        <time>12375</time>Zacząłem tam tą pracę. Ze strony Hennemana nie miałem żadnych problemów, Dolke był stale z czegoś niezadowolony i to wyraźnie okazywał. Ale miałem to szczęście, że był major, stary oficer który nie był na froncie, tylko na tym zapleczu urzędował... To jest taki może przydługi wstęp, ale do tego co się później będzie działo, więc trudno, pana troszkę ponudzę tym wprowadzeniem, jak to się wszystko potoczyło. To był też człowiek, który wyraźnie uważał, że jemu ta wojna... Takie było powiedzenie, jemu ta wojna była tak potrzebna jak żonatemu tryper. Zmobilizowany, musiał robić, Niemiec karny. I ten Dolke, być może niezadowolony, że on tutaj siedzi, zaczął podkopywać tego majora, że jest za bardzo łagodny, że to wszystko trzeba inaczej, że można inaczej.
    </section>
    <section>
        <time>12476</time>Ale major w zestawie tych wyższych rangą wojskowych musiał mieć jakieś powiązania, wiedział o co chodzi i tak pokierował sprawami, że tego Dolkego na front wschodni wysłali. Jak wyjeżdżał, żegnał ze się wszystkimi, to miał łzy w oczach. Bo słowo Rosja to im się czapki na głowach podnosiły już wtedy. Jak Dolke wyjechał, to nam się z inżynierem Hennemanem zaczęło – bo tylko jeden on został – naprawdę sympatycznie współpracować. Miał młodą żonę – bo to był młody człowiek – która mieszkała w Dusseldorfie, na zachodzie Niemiec. Byli jeszcze bezdzietni. Tak, że raczej... Miał do nas zaufanie. Na Litwie nie było nic. Nie było gwoździa, nie było kawałka szkła, nie było worka cementu. Dosłownie, ten chłop, ten rolnik był pozbawiony wszystkiego. A ja na budowie wszystko miałem, bo to była wojskowa budowa i byliśmy zaopatrywani przez jakąś tam jednostkę gospodarczą.
    </section>
    <section>
        <time>12581</time>Więc jak Henneman wyjeżdżał... Koszary były oddalone półtora kilometra od samego miasteczka. Jak wyjeżdżał do tej komendantury, to mnie oddawał klucze i ja rządziłem tym wszystkim. To mi robotnicy dawali znać chłopom, że nie ma nikogo, to przynosili mi kury, kurczaki, kaczki, co mieli. Kawałek masła, śmietanę. Za garstkę gwoździ, kawałek szkła, czy tam, powiedzmy... Worek cementu to w ogóle było dużo. A moja żona robiła w niedzielę obiad, zapraszaliśmy jego. Też lubił wypić. Ale miał żołd podoficerski, więc on tymi markami nie śmierdział, jak to się mówi. Ale powiedział, że on może w kasynie, Soldatenheim... Bo on nie miał wstępu do Offizierheimu. Heim to jest kasyno... Po polsku kasyno, pan wie o co chodzi. Ale mieli oddzielnie: Offizierheim dla oficerów, tam było zupełnie inaczej, i Soldatenheim dla szeregowych żołnierzy. Więc butelka branntweinu takiego, trzy czwarte dobrej monopolowej wódki gatunkowej, kosztowało siedem marek.
    </section>
    <section>
        <time>12694</time>Myśmy marek mieli... Znaczy, nie pod dostatkiem, ale nie musieliśmy się z nimi specjalnie liczyć, bo nawet nie było co kupić, bo ograniczenia były ogromne. Ale ja mu dawałem pieniądze i jak on jechał do miasta, tam do tej komendantury, to on kupował ten branntwein i do tego obiadu w niedzielę mieliśmy co wypić. Ja... To może śmiesznie zabrzmi, ale ja kocham swoją Warszawę. Zostałem do Warszawy przywieziony mając dwa latka, na Dworzec Wileński wtedy się przyjeżdżało. I tu zobaczyłem po raz pierwszy w życiu samolot. Bo mieszkaliśmy w Białymstoku, tam się urodziłem, mówiłem panu. Zobaczyłem po raz pierwszy w życiu samolot i po raz pierwszy... Na dworcu wsiedliśmy do taksówki i jechaliśmy do miasta, i pierwszy raz w życiu zobaczyłem most. Bo jechało się od Dworca Wileńskiego ulicą Zygmuntowską, Most Kierbedzia, wiaduktem do góry, Krakowskie Przedmieście itd.
    </section>
    <section>
        <time>12783</time>Więc zobaczyłem dwie rzeczy, samolot i most. I ja sobie nie wyobrażałem życia nigdzie poza Warszawą. I ja do tej Warszawy wciąż jechałem. Ja nie wiedziałem, kiedy to nastąpi i jaki to nastąpi, jak to będzie – ja wiedziałem, że ja muszę być w Warszawie, bo tu jest moje miejsce. Na Litwie można było jechać pociągiem osobowym, mając zezwolenie. Jak przyjeżdżali z przedsiębiorstwa z Szawel robotnicy, to Henneman musiał wydawać zaświadczenia, że pracuje na budowie, udaje się do Szawel. Okrągła pieczęć. I z tym jeździliśmy, czy robotnik, czy ja, każdy z nas. I ja do niego... Czasami tam wpadało, że to było wieczorem. Ja otrzymałem mieszkanie trzypokojowe z tym oficerskim domu w jednym, a on w pierwszym od frontu. Miał w jednym pokoju to swoje biuro i służącą. Doszedłem do niego. A nie mógł pan wcześniej przyjść?
    </section>
    <section>
        <time>12869</time>Siadał do maszyny i pisał. Byłem młody, głowa była pełna pomysłów, tęsknota straszna, i wpadłem na pomysł, żeby wystawić żonie przepustkę, żeby mogła... Ja miałem kontakty z kolegami w Wilnie, którzy byli głęboko zaangażowani w sprawach organizacyjnych, więc ja... Żeby przejechać z Wilna do Warszawy trzeba było przekroczyć dwie granice. Bo Wilno już należało do Ostlandu. Ostland się ciągnął aż do brzegów Wołgi. Ostland to był cały wschód, który miał własny pieniądz, tak zwaną deutsche mark. To była taka sama marka, na takiej zasadzie, jak myśmy potem mieli bony dolarowe. To było coś bez pokrycia. Więc pierwszą granicę należało pokonać między Ostlandem, a Reichem. Bo Grodno i Białystok to był Reich. To była Rzesza. Do Małkini, 100 km od Warszawy. A od Małkini była Generalna Gubernia ze złotówką. Więc najgorsza granica w moim układzie to była ta pierwsza, w Oranach, między Litwą a Reichem.
    </section>
    <section>
        <time>12974</time>Bo w Białymstoku, jak mówiłem panu, mieszkaliśmy do 1935 roku. Ojciec miał tam przyjaciół. Przecież te taksówki tam postawił, potem te linie autobusowe rozpoczął itd. Więc tam byli znajomi, którzy... Tą granicę między Reichem a Generalną Gubernią można było łatwiej. Tam mogłem załatwić to przejście dla żony. Ale gorsza była ta pierwsza, ta tutaj między Ostlandem, a Reichem. I ja wpadłem na taki pomysł, dziś mogę powiedzieć, na szatański pomysł, bo to mało kobiet by się na to zdobyło, że ja wypiszę taką przepustkę do przekroczenia granicy. I złapałem taki moment, kiedy tych robotników jechało więcej... I w pewnej chwili on się zdenerwował i mówi: <span style="font-style: italic;">To ja ci wypiszę, ty będziesz wstawiał tylko nazwisko, to ja już nie będę musiał pisać. Wpadniesz do mnie i ja ostempluję.</span> Ja mówię: Proszę bardzo. I wtedy była większa jakaś partia tych, którzy wyjeżdżali, skończyli te swoje wykończeniowe roboty. I ja napisałem taką przepustkę, że upoważnia się z dziećmi do wyjazdu do męża, który jest zatrudniony dla Wehrmachtu itd.
    </section>
    <section>
        <time>13085</time>I jak miałem tych kilkanaście kartek, włożyłem to. Poszedłem do niego wieczorem, wyciągnąłem go z łózka, przeprosiłem. On wstał i już nie patrzył, nie czytał, tylko podstemplował. I w ten sposób zdobyłem takie zezwolenie na przekroczenie granicy z autentycznym, oryginalnym podpisem. Wybiegłem naprzód. Więc tak jak panu powiedziałem, ja cały czas jechałem do tej Warszawy. Jest rok 1942, żona ma w maju rodzić. Rodzice żony, wilnianki, są w Wilnie. Więc na Wielkanoc 1942 roku jedziemy do Wilna na święta i jednocześnie tam u rodziców zostawimy synka, a my sobie spokojnie już... W międzyczasie poznaliśmy, już mówiłem, państwa Dowgiałłów. Pani Dowgiałło pracowała w poliklinice w Szawlach właśnie na tym kobiecym oddziale, jako siostra oddziałowa, coś takiego.
    </section>
    <section>
        <time>13179</time>Tak, że tutaj byliśmy obstawieni. Chyba w drugi dzień świąt, wracając z miasta, spotykam mego, można powiedzieć, przyjaciela z roku, Bronka Walentynowicza, który pracuje na kolei i jeździ jako pomocnik maszynisty. Bo muszę panu powiedzieć, że większość moich kolegów, mieszkańców Wilna poszło na kolej. Bo jako mechanicy, Niemcy ich wykorzystywali wszystkich jako pomocników maszynisty. Przechodzili bardzo szybkie, bardzo krótki przeszkolenie i na parowozie... To znaczy na lokomotywie, elektryfikacji jeszcze nie było. Więc na tym parowozie był maszynista Niemiec i pomocnik już mógł być Polak. Dlaczego się wszyscy rzucili właśnie na kolej? Dlatego, że Niemcy rozpoczęli od tego, że zaczęli wywozić. Więc każdy bał się tego wywozu, to jest jedno. A po wtóre jeżdżąc jako maszynista, czy zwalili troszkę węgla, czy tam coś innego, jak byli gdzieś tam na małych stacyjkach. Czy parę jajek, czy kawałek mięsa – tak jak było wtedy.
    </section>
    <section>
        <time>13272</time>Bo Litwini strasznie podnieśli głowy, bo uważali, że oni są... Sowieci przecież ich przytłamsili, przecież te siedem miesięcy rządów stalinowskich to była dla Litwinów Kanada, bo oni liczyli, że oni będą wciąż. A tutaj wojna nastąpiła, muszą dawać kontyngenty, nie mogli obstawiać większych stanowisk, całe zarządzanie w rękach Niemców itd. To wszystko tak się kłębiło. Spotkaliśmy się, przecież nie wiedzieliśmy się kilka lat. Co robisz? – No, ja jeżdżę jako pomocnik maszynisty. A ty co robisz? – Ja za budowlankę się wziąłem. – Nie wróciłeś do domu, do Warszawy? – Bardzo bym chciał, ale nie ma możliwości. Nie mogę. – Słuchaj, ja mam pomysł. Ja dobrze żyję z kierownikiem depa... Depo to jest tam, gdzie są wszystkie lokomotywy zebrane. I ja mogę skombinować delegację, marszrutę do Pruszkowa, po odbiór parowozu. I możemy skoczyć na te dwa, trzy dni. Ty byś się zobaczył z ojcem, a ja tam... Bo Warszawa to była mekka, bo w Warszawie było wszystko, trzeba było mieć tylko pieniądze.
    </section>
    <section>
        <time>13371</time>Wszystko. I soda kaustyczna, podstawowy artykuł, i pończochy. Wszystko było. Przecież funkcjonowała i Hala Mirowska, i Koszyki, oficjalnie bazary były przecież. Mówię: <span style="font-style: italic;">Słuchaj, ty, ale ja? – Będzie delegacja, normalnie wsiadamy i normalnie jedziemy.</span> No więc wie pan, urosłem pod niebiosa. Wróciłem do żony, mówię: <span style="font-style: italic;">Słuchaj, jadę do Warszawy z Bronkiem.</span> Ona go znała, bo to był mój kolega. <span style="font-style: italic;">W jaki sposób? – Jadę jako pomocnik maszynisty, jedziemy odebrać parowóz z Pruszkowa.</span> W Pruszkowie były te ogromne warsztaty kolejowe, które naprawiały lokomotywy. I znów muszę tutaj zrobić przerwę, żeby inny wątek. Niemcy do nas weszli do Szawel trzeciego dnia wojny. Płynęli rzeką, nie zatrzymywani. Komuniści, konkretnie z mego domu, wszystko zwiało.
    </section>
    <section>
        <time>13460</time>Dom opustoszał i tylko my jedni na drugim pietrze mieszkamy. Minęły jakieś dwa, czy trzy tygodnie, i przed naszym budynkiem... Budynek stojący po drugiej stronie ulicy całkowicie opustoszał. Ulica zaroiła się, przyjechały dwa samochody ciężarowe, wyskoczyła cała gromada ludzi. Zaczęli do tego domu znosić jakieś rzeczy. Wyszedłem zobaczyć co to jest, co się dzieje. Patrzę, przyszli do naszego domu, też wnoszą rzeczy. I usłyszałem polską mowę, między sobą ci ludzie po polsku rozmawiają. No więc doszedłem, pytam. To przyjechała firma z Poznańskiego, która będzie ciągnęła kabel. Bo pan o tym ma prawo nie wiedzieć: mimo że to była wojna, to Niemcy tam gdzie byli, tam gdzie ja ich widziałem, ja z się z nimi zetknąłem, oni uwierzyli w tą tysiącletnią Rzeszę. Oni budowali drogi, oni budowali mosty. A łączność, która była na korbkę, taka jak u nas – dla nich przy wojnie to była rzecz gardłowa – to oni od razu ciągnęli za wojskiem kabel, linię telefoniczną.
    </section>
    <section>
        <time>13575</time>To była bardzo prosta rzecz. Na szerokość łopaty kopali rów głębokości jednego metra. Tam kładli jakąś specjalną, nie cegłę, tylko coś wyprofilowanego, żeby ten kabel nie leżał na gołej ziemi, kładli na to kabel. Kopali ten rów, układali tą cegłę, nazwijmy, kładli na to kabel, przykrywali taką samą drugą cegłą, zasypywali. Mieli spalinowe takie młoty, ubijali tą ziemię, sadzili trawę. Wzdłuż szosy. I szli dalej. I już kabel był czynny. I ci robotnicy to byli chłopi z wielkopolskich wsi, w dziewięćdziesięciu procentach Polacy. Mieli ze sobą kucharza, mieli wszystko. I ich takim opiekunem był poznaniak, gimnazjalny nauczyciel, który wykładał w gimnazjum w Poznaniu geografię. On znał doskonale język niemiecki, grupa polska, więc Polak. I on kierował tym wszystkim. Znaczy, nie robotami, tylko administracyjnie. Bardzo szybko z nim dogadaliśmy się.
    </section>
    <section>
        <time>13673</time>Przywiązał się do nas, bo był człowiek sam. Pięknie rysował i te rysunki chował u nas. Na przykład jeden rysunek mi się wbił w pamięć, piękna rzecz. Na bristolu czarno-białe... Ołówki były przecież czarno-białe. Na takim formacie bristolu harem Hitlera. Hitler w scenerii jakiegoś tureckiego wnętrza na tych pufach siedzi. Na kolanie siedzi u niego francuska... No jakżeż... Mariola? <span style="font-weight: bold;">Marianna.</span> Marianna! Cholera, wie pan, już głowa nie ta. Na kolanach siedzi Marianna, z tyłu za nim stoi Polonia, obejmuje go za szyję. Przy jednej nodze jego, trzyma go za nogę jakaś Belgijka, za drugą nogę trzyma druga... Te rysunki potem szły i tam w tej ich gazetce konspiracyjnej dopiero przerabiali i to puszczali jako satyrę.
    </section>
    <section>
        <time>13765</time>Więc on nie mógł tego trzymać gdzieś przy sobie, no to trzymał to u mnie w domu. U nas w domu. I tak naprawdę zżyliśmy się. I my wracamy z tej Wielkiej Nocy, on przyszedł i ja mówię: <span style="font-style: italic;">Panie Wacku, mam cudowną wiadomość – dla mnie oczywiście – jadę do Warszawy! – Jak? – Kolega jest pomocnikiem maszynisty. Dostaniemy papierek, że jedziemy po odbiór parowozu po remoncie. I proszę pana wsiadam do pociągu w Szawlach, przesiadka w Wilnie, a Wysiadam w Warszawie. I nareszcie spotkam się z ojcem i zobaczę. </span>Traktowaliśmy to z żoną, że to jest początek naszej przeprowadzki. Więc żona mi zaczęła szykować walizę. Trochę bielizny pościelowej, trochę bielizny osobistej. Bo przecież jak już pojedziemy razem, to już coś w tym domu na początek tego życia będziemy mieli. Przecież nie możemy przyjechać do domu stojąc... Pojechałem do Taurog, rozstawiłem wszystko, wróciłem. Pan Wacek przychodzi do mnie i mówi: <span style="font-style: italic;">Wie pan, panie Gieniu, chciałbym z panem porozmawiać w bardzo delikatnej sprawie. Uprzejma prośba, żeby pan tego broń Boże nigdzie dalej nie puszczał. </span>
    </section>
    <section>
        <time>13871</time><span style="font-style: italic;">Nawet, dla świętego spokoju, żeby pan żonie nie mówił. – Słucham. – Wie pan, my jesteśmy już na Pomorzu zupełnie dobrze zorganizowani. Ja zdobyłem trzy druki firmowe, opieczętowane autentyczna pieczęcią. A na tych drukach w tytule było po niemiecku ? gilt überall wo einem fuss der deutsche soldat). Ważne wszędzie, gdzie stoi stopa niemieckiego żołnierza. Na takie papiery załatwiało się wszystko, łącznie z zezwoleniami na wyjazd za granice, np. do Szwajcarii, czy gdzieś. To był papierek ważny w każdej sytuacji. Ja nie mogę się tego pozbyć, bo że tutaj jest jeden taki, który obserwuje wszystko, to ja głowę daję. A nie byłbym wcale zdziwiony, gdyby się okazało, że jest ich może dwóch, może trzech. </span>
    </section>
    <section>
        <time>13969</time><span style="font-style: italic;">Oni też o sobie nie wiedzą. Bo to jest wojna i gestapo musi wiedzieć wszystko. I ja nie mogę tego przekazać. Ponieważ pan ma taki gwarantowany spokojny przejazd robociarski, kolejarze, czy pan by to wziął? Te trzy druki. Pan nie zna klimatu wojny, pan nie zna klimatu patriotyzmu (śmiech), ale my młodzi ludzie byliśmy w tym duchu wychowani. No to co? Dawaj pan te trzy papierki. Oczywiście. – Ponieważ to jest sprawa wielkiej wagi, te papiery nie mogą, n i e m o g ą ulec zniszczeniu, bo to jest na wagę złota. Ponieważ w drodze może różnie być. Czy pan zna Grodno? </span>Mówię, że moi rodzice pochodzą z Grodna. Na wakacje jeździłem przecież do Grodna – <span style="font-style: italic;">A Białystok? – W Białymstoku się urodziłem, uczyłem się w białostockim gimnazjum i od 1935 roku jestem dopiero w Warszawie. </span>
    </section>
    <section>
        <time>14055</time><span style="font-style: italic;">– Więc gdyby było jakieś zagrożenie – bo to nie może zginąć, to jest zbyt cenne – to w Grodnie na ul. Orzeszkowej jest mecenas. Tu nazwisko. To musiałby pan to jemu oddać, pozbyć się. On będzie wiedział, co dalej z tym zrobić. A gdyby w Białymstoku, w tym rejonie coś było groźnego, to musi pan dotrzeć na ul. Warszawską do pana doktora.</span> Ja mówię: <span style="font-style: italic;">Panie, na Warszawskiej to moje gimnazjum było, Warszawską znam. – A w Warszawie Hoża 35. Doktór... Nieważne. On jest adresatem tego, docelowo on, ale po drodze, gdyby cośkolwiek groziło, to Grodno, Białystok. – Nie ma sprawy, proszę pana, dawaj pan.</span> Złożyłem to, włożyłem w kieszeń, spokojna głowa. Spakowałem się, przyjeżdżam do Wilna, zgodnie z umową idę do Bronka. Już jestem, idziemy na dworzec. Ja z tą walizą, waliza duża, pakowna. <span style="font-style: italic;">Jak, wszystko w porządku? – Wszystko w porządku, jedziemy.</span> Zaprowadził mnie tam, gdzie ci maszyniści mają swoje miejsce, gdzie się zbierają. Ty tutaj chwileczkę posiedź, ja zaraz zobaczę, jak z pociągami.
    </section>
    <section>
        <time>14164</time>Wraca: <span style="font-style: italic;">Dobrze jest. Leci lazaret zug – pociąg szpitalny – nie wiem dokąd.</span> Bo pociągi szpitalne były objęte tajemnicą, tylko od stacji do stacji były przekazy. Tak, że zawiadowca ruchu w Wilnie nie miał pojęcia dokąd ten pociąg jedzie. Jedzie do następnej stacji, do Grodna, i na tym się kończyło. Ale my tam się rozejrzymy, bo albo tak, albo tak. No, dobrze. Bierz walizę. Odczekaliśmy, podjechał pociąg, odczepili lokomotywę. My najlepiej siądziemy w pierwszym wagonie. Weszliśmy do tego pierwszego wagonu. Przedwojenne nasze polskie wagony były bardzo eleganckie. Był tam korytarz w jednym końcu, w drugim końcu, ubikacje były w tych korytarzach. Tam jest tych osiem, czy dziesięć przedziałów. Bo zwykle ci, którzy się nie ruszają, tylko leżą, to byli w pierwszych wagonach. A potem był tam jakiś taki wagon, gdzie jakieś zabiegi trzeba było robić, to było w głębi.
    </section>
    <section>
        <time>14253</time>Najlepiej będzie tutaj na początku. Więc wsiedliśmy do pierwszego wagonu przy lokomotywie, pod drzwiami wychodka. Walizkę postawiłem z boku. I rzeczywiście, lokomotywę podstawili, parę minut i jadę. Pociąg idzie cudownie, mija wszystkie stacyjki. Nie staje nigdzie, ma wszędzie pierwszeństwo przejazdu. Jedziemy. W pewnej chwili pomyślałem sobie: <span style="font-style: italic;">Zaraz, ale ja tego papierka nie wiedziałem. </span>Więc mówię: <span style="font-style: italic;">Bronek, pokaż mi tą delegację, bo wiesz, może ktoś o coś zapyta, to ja muszę wiedzieć. Przecież ty po niemiecku ani be, ani me, tyle co ze szkoły. No muszę wiedzieć, co tam jest napisane, jak wygląda. Ty wiesz... Coś mu nie wyszło i my nie mamy papierku.</span> Ja zdębiałem. <span style="font-style: italic;">To my nie mamy papierku i ty mi nic nie mówisz?! Ty mi dopiero teraz mówisz? To jak my jedziemy? – No, my kolejarze tak jeździmy. – Dobrze, ty masz mundur kolejarski, ty masz czapkę kolejarską, ty masz tą walizeczkę kolejarską. A ja? Buty oficerki, płaszcz skórzany, normalna czapka... Jak mogłeś nie uprzedzić mnie przed wejściem do tego pociągu? I ja do tego jeszcze taszczę ze sobą taki balast. Jadę po odbiór parowozu z pełną walizką. </span>
    </section>
    <section>
        <time>14394</time><span style="font-style: italic;">– Słuchaj, dobrze będzie. Załatwimy jakoś.</span> I wtedy te papierki zaczęły mnie parzyć. Wstałem, wszedłem do ubikacji.<span style="font-style: italic;"> Co ja mam robić? Co ja mam robić? Gdzie ja mam schować? Przecież nie można wykluczyć, ze coś się zdarzy. To musi być schowane. </span>Nie mogłem niczego wymyślić. Porwać nie mogę. Bo najlepiej byłoby porwać, wrzucić do tego sedesu. Ale tego nie mogę zrobić, bo przecież człowiek powiedział, że to jest takie ważne i to trzeba dowieźć. Więc postanowiłem... Miałem portfel, taki jak się dokumenty nosi. I w tym portfelu była taka... No jest miejsce wzdłuż całego portfelu.
    </section>
    <section>
        <time>14479</time><span style="font-weight: bold;">Taka podszewka? </span>Taka podszewka, no, przez całą długość. Tu ma pan klapeczkę, przykrycie, i sobie może tam... No więc ja, tak jak one były złożone w czworo, to znaczy jedna czwarta, to akurat się mieściło w wymiarze portfela. Włożyłem to tam. I jadę. Ale już jestem cały rozdygotany, bo to mi się nie podoba. Pierwsze jest Grodno, gdzie jest zmiana parowozu, i nie wiadomo, czy to pójdzie w kierunku na Suwałki i na Prusy, czy pójdzie na Białystok i Warszawę. Na dwoje babka wróżyła, cholera ciężka. A pociąg pięknie dalej leci, on nie staje nigdzie. I w pewnej chwili wchodzi dwóch konduktorów z obsługi, bo kolej przecież litewska, potem niemiecka brygada, to się zmienia. Od Małkini już polscy kolejarze.
    </section>
    <section>
        <time>14562</time>Wchodzi dwóch Białorusinów. Oni przed zdaniem w Grodnie brygadzie już niemieckiej sprawdzają wszystko. Wie pan, procedura kolejowa. Spojrzeli na nas. Siedzimy na podłodze, ja pod tym sraczem, on obok drzwi. O, mamy gości. Bronek mówi: <span style="font-style: italic;">Jacy goście, sami swoi. To samo robimy co wy, tylko pod innym szyldem. Jedziemy służbowo odebrać parowóz. – A widzę, że kolejarze. A dokąd? – Do Pruszkowa. </span>Bronek pyta: <span style="font-style: italic;">A nie wiecie, jak teraz dalej będziemy jechali? – Nie, my jesteśmy brygada grodzieńska i w Grodnie oddajemy już Niemcom, oni dalej prowadzą. Bo przecież zaraz jest granica. No dobrze, to jedźcie. </span>I poszli.
    </section>
    <section>
        <time>14662</time>Cholera ciężka, nie podoba mi się to wszystko. Ale trudno. Wjechaliśmy na stację Grodno. Błyskawicznie obsługa przyleciała, odczepili lokomotywę, lokomotywa odeszła. My siedzimy spokojnie, tak, żeby nas nie było widać. I w pewnej chwili Bronek mówi: <span style="font-style: italic;">O, idzie nasza maszyna. I tak jak w perspektywie toru, te tylne lampy parowozu.</span> I w pewnej chwili ta maszyna stanęła. <span style="font-style: italic;">O, to chyba nie nasz, bo stanął. </span>I zdążył tylko to powiedzieć, otwierają się drzwi z obydwu stron: <span style="font-style: italic;">Halt! </span>Niemcy jak kogoś aresztowali, to zawsze z dużym hałasem, z krzykiem. Z dwóch stron, chyba z ośmiu z karabinami. <span style="font-style: italic;">Wstawać, wychodzić! </span>Zaczyna się. I tak nas pod konwojem wprowadzili do budynku stacyjnego, na pierwsze piętro, i tam na gestapo. Siedzący przy biurku doszedł do Bronka pierwszego, on jest w tym kolejarskim... To kolejarz autentyczny.
    </section>
    <section>
        <time>14746</time>Sprawdził go, obmacał, zajrzał do tej jego walizeczki kolejarskiej. Bo oni takie mają, wie pan, kolejarze, służbowe swoje tam... I jedzenie i różne rzeczy. I kazał mu stanąć twarzą do ściany. Stoi. Teraz do mnie. Skórę kazał rozpiąć, skórę obejrzał. Marynarkę rozpiąłem. Marek niemieckich nie miałem na Litwie. W ogóle ich nie było tam, nie były potrzebne. Waluta, która w Ostlandzie kursowała, to tak jak panu mówiłem, były te deutsch marki. Więc wziąłem tych trochę marek, kilkadziesiąt marek, żeby jakieś mieć. Trzeba coś mieć. Ale na terenie Rzeszy one nie chodziły, nie były ważne. Tym bardziej nie chciałem w razie czego, żeby te marki przy mnie znaleźli, bo to wtedy od razu zmienia całą sytuację. Ubrania miałem szyte przed wojną, więc miałem marynarkę na sobie bardzo przyzwoitą, w której mnie się przy kieszeni, tu przy portfelu podszewka rozdarła i to leciało w dół. To ja te marki tędy wsadziłem. Marynarka z tyłu była rozpinana, tu te marki przepchnąłem do końca marynarki. Tu.
    </section>
    <section>
        <time>14861</time>Jak zaczął mnie macać, to znalazł te marki, wyczuł. Co tam masz? Ja mówię: <span style="font-style: italic;">Tam mam parę marek. – Dawaj.</span> Nie mam jak wyjąć, bo to trzeba na spokojnie, zdjąć marynarkę, rękę jakoś wsadzić, jakoś dopchnąć. <span style="font-style: italic;">Mówię, że wpadły mi tam przez otwór. </span>Odchylił połę, wyjął nóż, przeciął podszewkę i wyjął. <span style="font-style: italic;">Skąd to masz? – Gdzieś, kiedyś, nie pamiętam. – Dokumenty. </span>Wyjąłem portfel, zabrał mi go z ręki. Niedobrze, ma w ręku portfel. Rozchylił go. I tak kopnął tą walizkę: <span style="font-style: italic;">Otwórz! </span>A to trzyma. Podszedłem, otworzyłem, spojrzał do wnętrza. A jak skończył Bronka, to w drzwiach pokoju między tym pokojem, a innym – różnica poziomów – w drzwiach stanęła siostra miłosierdzia.
    </section>
    <section>
        <time>14946</time>W białym tym ubraniu, jak one chodziły. Piękna dziewczyna, na pewno nie Niemka. I przypomniała jemu, że mają iść. Tylko załatwię i już idę. To musiała nie być Niemka. Takiej urody w Niemczech ja nie widziałem. Bo Niemry są wstrętne, odpychające. Z tamtych czasów. Dzisiaj to już ta krew się wymieszała i trafiają się również Niemki podobne do dziewcząt (śmiech). Ale te typowe Niemry z czasów wojny to były zimne, odpychające wstrętne baby. A to była, mówię panu, musiała być może Austriaczka, może ktoś inny. A on to taki rżnięty cham. Tępy cham. Wtedy wziął się za mnie. I trzyma ten portfel, spojrzał tam, wyjął z pierwszej połówki, z tych przegródek. Tam było między innymi zdjęcie mojej żony, które po dziś dzień uratowało się, mam. (śmiech) Była ładną dziewczyną. Wyjął papierki z tej jednej połówki, wsadził. Ale przecież tu te cholerne papiery są. Spojrzał do tej walizki i mówi do mnie. Du bist Dieb. Ty jesteś złodziej.
    </section>
    <section>
        <time>15042</time>Wie pan, ja nie wiem, to się działo... Ja byłem w ogromnym stresie. Bo chodziło o to, że jak to wpadnie to dopiero będzie zabawa. Ja powiadam: <span style="font-style: italic;">Nein, ich bin keine Dieb. Nie, ja nie jestem złodziejem. </span>On mi w mordę przylał, łeb mi się tylko zakołysał. No, zaczyna się. I w tym momencie słyszymy głos: <span style="font-style: italic;">Hans... </span>To słowo Hans, Janek, ja będę umierał i będę pamiętał. I ja i on odwróciliśmy głowy. Ona stała w tych drzwiach, ani słowa nie powiedziała, tylko pokazała zegarek i popukała palcem. Ja, sofort. Już, natychmiast. I tak, jak trzymał ten portfel w ręku, tak go do tej walizki rzucił. Coś krzyknął do sąsiedniego pokoju. Przyszedł, na pewno młodszy rangą, coś do niego powiedział, usiadł przy biurku. Wziął dwa druczki, coś ponapisywał. Te, które przedtem wypełnił, z naszymi nazwiskami. Coś temu przekazał dalej, rzucił to wszystko i poszedł.
    </section>
    <section>
        <time>15152</time>Ten, który wszedł, kazał nam twarzami do ściany. Bronek już stał, ja do niego doszedłem. To była godzina, dochodziła dziewiętnasta, jak to się działo. I ja podejrzewam, na przestrzeni tych lat... Bo to jest moje najtragiczniejsze – bo to się nie kończy – zdarzenie, które... Na pamiątkę tego ja dzisiaj mam na plecach mrówki. I to leży. I tak nas przetrzymał na stojąco – coś tam sobie robił – do godziny dziewiątej. Przyszło trzech milicjantów białoruskich: <span style="font-style: italic;">No, zbierajcie się.</span> I pod takim konwojem: jeden on, jeden my, jeden on, jeden my. My w środku. Ja z tą walizą. Odprowadzili nas do więzienia w Grodnie. Doprowadzili nas tam... A w Grodnie było przedwojenne ciężkie więzienie. Po drodze pytają: <span style="font-style: italic;">A za co? </span>Białorusini, taka miejscowa pomocnicza milicja.
    </section>
    <section>
        <time>15246</time>Mówię, że mam tutaj wujka, pracuje na kolei, jechałem, żeby odwiedzić. Przyjechałem z Wilna. No i przyczepili się do nas. No to macie pecha, bo ten – nazwali go jakoś, Szczur, czy jak – ma dzisiaj... Widocznie tam często odprowadzali. Jest pijany i jest zły jak ktoś jemu teraz przeszkadza. Ale portfel leży w walizce, na wierzchu, otwarty. Doprowadzili nas tam, wprowadzili do niego, do tego pokoju. Pierwsze, co zobaczyłem w tym jego dyżurnym pokoju... Rzeczywiście gorzała od niego jechała jak od wieprza. Tylko bądźcie grzeczni, bo on nie ma humoru dzisiaj. Zobaczyłem galerię pejczy, tak wisiały na ścianie. Od takiego półmetrowego, na ponad metrowym, takim długim... Spisał nas z tego dokumentu. Rozdzielili nas, Bronka do jednej celi, a mnie do drugiej.
    </section>
    <section>
        <time>15349</time>Przeżyłem kilka dni, nie potrafię panu tego wyobrazić słowami. Ja zrozumiałem wtedy, w co ja wdepnąłem. To była sprawa stuprocentowa szpiegowska. Oni by mnie tłukli tak długo, aż powiedziałbym kto mi to dał, komu mam to oddać. Bo ci nasi bohaterowie, ci odważni ludzie, Jeziorański, potem ten, który niedawno umarł, Karski – ludzie tego pokroju właśnie dzięki takim papierom przekraczali granice, wyjeżdżali, i tam dopiero o Niemcach prawdę mówili. Żona jest w Ostlandzie, mnie by tam zakatowali, wyrzucili na śmietnik. W maju miała się urodzić córka, nie wiedziałbym nawet, co mi się urodziło, bo mnie by innym państwie, w Reichu, gdzieś by wyrzucili. Tak jak na Powązkach odkopują. Ja tam siedzę i teraz nie wiem... A wiem, że ten personel kradnie, okrada.
    </section>
    <section>
        <time>15445</time>Nie wierzę w to, że on tej walizki nie otworzy, nie wierzę w to. A przecież jak na zimno, na spokojnie ją otworzy i weźmie ten portfel do reki, to będzie pieniędzy szukał. Jak go dotknie, to wyczuje. Bo przecież jak pan złoży takie trzy kartki z tego cienkiego papieru, złożone we czworo i trzy takie egzemplarze, przecież pan przez tą cieniutką skórkę portfela wyczuje. Jak coś takiego zobaczy, to odda. Tej nocy nie spałem. W celi było ponad pięćdziesięciu. Leżeliśmy pokotem na podłodze. Przeważnie chłopi, za bimber, za kawałek mięsa, za jakieś tam inne. Bo to jest chłopstwo, to jest Białoruś. Taki element. Nie spałem całą noc. Każdy krok na korytarzu, to ja uważałem, że idą po mnie. I jak kogoś mieli wezwać, czy coś i usłyszałem zgrzyt klucza w zamku, to ja byłem trup. W tym wszystkim było najgorsze to, że ja naprawdę bystry, odważny chłopak, ja miałem pustkę w głowie.
    </section>
    <section>
        <time>15540</time>Ja nie byłem w stanie niczego logicznego wymyślić, w jaki sposób ja się mam tłumaczyć. Skąd ja to wziąłem? Szedłem ulicą i znalazłem? Przecież to nie są idioci. Dlatego jestem pewien, że zakatowaliby mnie tak, że nie wytrzymałbym. I zginąłbym, bo rozwalili by mnie jak szpiega. I siedzę i czekam. Po tym pierwszym dniu, jak już przyszedł wieczór, to zacząłem sam siebie pocieszać. Że prawdopodobnie nie zaglądał do walizki. Był pijany, postawił ją tam gdzieś w tym, nazwijmy to, depozycie, to sobie głowy nie zawracał. Teraz wieczorem, jeżeli cały dzień nie przyszli, to przecież chyba nie przyjdą. I tą drugą już noc w więzieniu już troszkę spałem. Ale drugiego dnia jeszcze byłem w tym samym stanie, bo dręczyło mnie to, że ja nie mogę znaleźć logicznego, przynajmniej pięćdziesięcioprocentowego... Żeby pięćdziesięcioprocentowe było podobieństwo, że taki przypadek mógł się zdarzyć. Nie mogłem tego zrobić. Trzeci dzień już byłem spokojniejszy.
    </section>
    <section>
        <time>15639</time>I czwarty dzień byłem już spokojny, bo z taką sprawą by nie czekali. Nie czeka się. I rozpoczął się następny horror, który panu opowiem. Byłem w strasznym stanie psychicznym, bo już wtedy doskonale rozumiałem, w co ja się wpakowałem, w jaką kabałę. Przecież ja nigdzie nie należałem, byłem na obcym terenie. W ogóle nie spodziewałem się, że ten mój szkolny kolega, właściwie przyjaciel – bo to był jeden z bliższych kolegów – że on w taką kabałę mnie wprowadzi, że on tak mnie oszuka. Przecież to było naprawdę oszustwo, bo przecież jak ja się zgłosiłem do niego w Wilnie do tego wyjazdu, to przecież powinien był uprzedzić. Że słuchaj, nie wyszło, nie mam tego papierka. A nie to, że my wsiadamy na wariata do pociągu i jedziemy, nawet nie wiemy jaką trasą ten pociąg pojedzie, i dopiero na moje pytanie odpowie, że niestety nie wyszło. Oczywiście wydali nas ci dwaj konduktorzy, którzy się szykowali do zmiany dyżuru. No, ale zdarzył się cud. Zdarzył się cud dzięki tej siostrze miłosierdzia, tej dziewczynie. Przypuszczam, że to był moment, który zdecydował, jak on mnie uderzył w czasie tego przesłuchania.
    </section>
    <section>
        <time>15745</time>Bo ona przecież ani jednym słowem się do niego nie odezwała, tylko powiedziała Hans, pokazał na zegarek, odwróciła się i wyszła. Więc ci Białorusini, milicjanci, doprowadzili nas do tego więzienia. To stare, przedwojenne ciężkie więzienie. Ja już nie spałem tej nocy. Pierwszy dzień pobytu to był straszny dla mnie dzień. Straszność tego polegała na tym, że zdawałem sobie sprawę, że to jest potwornie paskudna sprawa. I każdy jakiś ruch na korytarzu, to co było słychać przez drzwi, że tam coś się rusza, to ja sobie wyobrażałem, że to idą po mnie. I najgorsze było to, że ja nie mogłem – mimo że zawsze byłem taki energiczny, no powiedzmy, sprytny, pomysłowy itd. - że ja nie mogłem znaleźć jakiegoś argumentu, żeby wytłumaczyć chociaż z pięćdziesięcioprocentowym prawdopodobieństwem, jak ja doszedłem do tego. Skąd ja to wziąłem.
    </section>
    <section>
        <time>15836</time>I wiem, że tłukliby mnie tak długo, aż powiedziałbym, kto mi to dał i komu to musiałem oddać. Czyli wpadka byłaby potworna. Bo ludzie zaangażowani, którzy czekali na takie rzeczy, którzy wykorzystywali, w ogóle nie spodziewaliby się jak na nich spadłoby to gestapo. Z nieba po prostu. No więc jestem w więzieniu. Pierwszy dzień jest potworny, jestem cały spięty. I ta beznadzieja: no co ja mam powiedzieć, jak ja mam to uzasadnić. Doczekałem do wieczora. A nas rozdzielili, Bronek trafił do... Tam były trzy cele duże. To takie duże pomieszczenia, siedziało nas ponad pięćdziesięciu w takiej celi. I były trzy na parterze. On był w jedynce, ja byłem w dwójce. Pierwszy dzień zleciał, drugą noc już jakoś spałem i zacząłem mieć nadzieję, że tak jak oddałem tę walizę tam, gdzie nas przyjmował ten pijany gestapowiec... W co mi było z początku trudno uwierzyć, bo oni kradli, brali co chcieli, robili co chcieli. Że on mając ten rozwarty portfel nie zajrzał, czy tam nie ma pieniędzy, czy czegoś.Trudno mi było w to uwierzyć.
    </section>
    <section>
        <time>15940</time>No, ale pierwszego dnia nie przyszli, więc zacząłem się łudzić, że może nie zaglądał. Drugi dzień już byłem troszkę spokojniejszy. Bo to tak, wie pan, wahała się nadzieja, że ta waliza stoi, z tym zmartwieniem, że nie mam się czym tłumaczyć. Trzeciego dnia, było już zupełnie lepiej, bo chyba by trzech dni nie czekali.. Mając taki materiał w ręku nie czekaliby z tym przesłuchaniem, że mnie tam za tydzień przesłuchają, tylko to była sprawa gorąca. Czwartego dnia... Tu muszę panu powiedzieć, że... Bo przecież potem, w 1948 roku siedziałem w Warszawie w więzieniu, jak mnie komuniści zamknęli. Że mimo tych grubych murów, to jeżeli coś się dzieje, to to jakoś przenika. I czwarty dzień pobytu od rana była jakaś dziwna cisza. Ale już ci, którzy dłużej siedzą, to z tymi, którzy roznoszą rano kawę, a potem roznoszą ten obiad, otwierają drzwi jak kogoś wywołują, a potem go wpuszczają... Wie pan, coś się dzieje i ci którzy dłużej siedzą, już się jakiś kontakt w tym więzieniu nawiązuje. No i jeden z tych, który drzwi otwierał, porozumiał się z tym z korytarza. Mówi: <span style="font-style: italic;">Słuchajcie, jest branka. </span>Branka, to znaczy Niemcy biorą z miasta ludzi na rozstrzeliwanie.
    </section>
    <section>
        <time>16051</time>Dlaczego? Nikt nic nie wie. Tutaj zrobię małą pauzę, wyjdę naprzód, żeby to było jaśniejsze. Tak, jak w Warszawie trzeba było mieć tylko pieniądze, to było wszystko, leżało wyłożone na widoku, żeby zachęcić kupującego, tak w Reichu – bo Grodno i Białystok to był Reich przecież przy podziale, tam były porządki niemieckie – tam były kartki i za kilogram mięsa tam się jechało do obozu. Niemcy walczyli z tym szmuglem tak zwanym w okropny sposób. Wjeżdżając do Grodna od strony Białegostoku, pięć, sześc kilometrów jest taka osada, która się nazywa Łososna. Czy Łosośna. Szosa w tym miejscu przecina się z linią kolejową, którą zbudował car, Petersburg-Warszawa. I już wtedy ci inżynierowie, którzy budowali, już pracowali nad, jak my to potem nazwaliśmy, bezkolizyjne skrzyżowania, żeby nie było tutaj żądnego ruchu po tych torach.
    </section>
    <section>
        <time>16148</time>Więc zrobili nasyp z jednej i z drugiej strony z tym wiaduktem, żeby cała komunikacja odbywała się bez zakłóceń. Pod spodem normalnie jechał pociąg, a tutaj wjeżdżało na ten... Czy to byli mieszkańcy, tego nie wiem, w każdym razie chłopek ze studentem wilnianinem z USB dogadali się. Student wypędził beczkę bimbru, chłopek zarżnął jałówkę. Jałówka to jest taka mała krówka. Załadowali to na furmankę i o świcie wieźli do Grodna na jakąś metę. Tędy akurat znalazł się żandarm niemieckie z towarzyszącym takim giermkiem, milicjantem z ludowej policji. Oni tak wspomagali normalną żandarmerię. To było podobno nad ranem gdzieś, koniec kwietnia, około piątej. Podobno był deszczyk, mgła, coś takiego.
    </section>
    <section>
        <time>16239</time>W każdym razie coś tam robili, pilnowali, patrolowali, cholera ich wie. I przed tym deszczem weszli pod ten wiadukt. Ci nadjechali, nie było innej drogi, musieli normalnie tą szosą przejechać. I jak zjeżdżali po drugiej stronie już z tego wiaduktu, to ci wyszli spod tego. Halt! Co jest? Jak spojrzał, zaraz znalazł jałówkę zarżniętą. Jak spojrzał, co w tej beczce, że jest gorzała, bimber... Ci też wiedzieli, co ich czeka. Porozumieli się wzrokiem i zamordowali tych obydwu, i żandarma i tego. I tam już nie było innego wyjścia, chłopek wyprzągł konika z furmaneczki, furmankę zepchnęli do rowu. Student siadł na rower tego żandarma i prawdopodobnie gdzieś do najbliższego lasu pojechali, bo tu już nie było nic innego. Ktoś jechał, zobaczył, sprawę ruszono i Niemcy wyznaczyli...
    </section>
    <section>
        <time>16330</time>Zresztą to potem przeżywałem w Warszawie, te ogłoszenia, jak kropnęli Niemca na ulicy. Dają termin, ma się zgłosić albo ten sprawca osobiście, albo ktoś, kto go zna. Oczywiście nikt się nie zgłasza. I sto osób za karę. Trzeba wiedzieć, że Niemcy ze straty tego jednego żandarma, czy tam jednego policjanta specjalnie się nie przejmowali. To była jednostka i nie ważna. Natomiast wykorzystywali to, to była okazja do zniszczenia całego szeregu wartościowych ludzi. Bo zawsze brali inteligencję przede wszystkim. Poza tym byli tacy, co do których mieli podejrzenia, ale nie mogli ich wygnieść, to przy okazji troszkę brali i wybijali. To samo było w Grodnie. To była branka tych stu ludzi z miasta, ale przy okazji pobrali też z więzienia. Bo w takim przypadkowym braniu też można grubą rybę trafić.
    </section>
    <section>
        <time>16421</time>I jest branka na mieście, ale okazało się po południu, że branka jest również z więzienia. I wtedy to był mój drugi szok w tej imprezie. Bo na Niemców oddziaływały nasze buty oficerki. Bo takich butów oficerek, jak przed wojną nosili Polacy, to żaden inny naród nie miał. Były buty z cholewami, ale nie ten styl, nie ten szyk, nie ten fason. I jak Niemiec patrzył na Polaka w oficerkach, to to był albo partyzant, albo oficer, któremu się udało nie pójść do niewoli. To już była jakaś lepsza figura, która była godna podejrzenia. Ja byłem ubrany w oficerki, ubrania miałem szyte na miarę i na tle tych kilkudziesięciu Białorusinów, tych chłopów, to ja się wyróżniałem.
    </section>
    <section>
        <time>16506</time>No i myślę: <span style="font-style: italic;">Tutaj się udało, ale tutaj mnie się chyba nie uda. Ja w tej celi, w tej gromadzie zatrzymanych chyba mam największe szanse, z uwagi na mój wygląd.</span> I znów wróciły nerwy, kiedy to się rozpocznie.. Gdzieś około godziny czwartej z korytarza doszła komenda: <span style="font-style: italic;">Achtung! </span>Celowy ustawił nas w dwuszeregu, twarzami do siebie. Usłyszeliśmy, że w jedynce otwierają się drzwi, tam wszedł. Potem słyszeliśmy, jak tam wychodzą. Otworzyły się nasze drzwi, wszedł komendant. W wieku gdzieś około pięćdziesiątki, łysy. Myśmy stali twarzami do siebie w dwuszeregu i on szedł bardzo wolno. Myśmy stali na baczność, a on szedł tak i patrzył. Śmieszne to na pewno było, ale ja miałem takie przekonanie, że on mnie wybierze jednakże. I zacząłem się zastanawiać, jak się mam zachować: czy ja mam mu patrzeć wyzywająco w oczy, czy ja mam udawać skruchę? Jak w ogóle mam się do tego przygotować w takiej chwili? I on pierwszy rząd przeszedł, nikogo nie ruszył, zawrócił i szedł naszym rzędem z tym palcem tak podniesionym.
    </section>
    <section>
        <time>16640</time>Jak przechodził koło mnie, pamiętam, że miał zielono-niebieskie oczy, ale jakieś takie rozwodnione. Nienormalne cholera. Był łysy i to takie niewidzące spojrzenie, dosłownie jakby tam była woda w tych oczach. I ze mnie poczułem jak wszystko spływa, jak mnie minął. Ja jestem technikiem,. Nie jestem humanistą, nie potrafię tak przekazać, (śmiech) to już musi pan jakoś zrozumieć mnie. Że to wszystko ze mnie jak gdyby spłynęło. Ja byłem przekonany, że naprawdę tutaj już polegnę. I tak chyba na trzeciego za mną kiwnął palcem, celowy powiedział: <span style="font-style: italic;">Wystupaj. </span>Ten wyszedł, zabrali go. Z jedynki wzięli dwóch, z naszej celi wzięli tego jednego i z trójki też wzięli jednego. Kto to był, cholera wie.
    </section>
    <section>
        <time>16727</time>Więc tak mi minął czwarty dzień. Już tej nocy dobrze spałem, bo ci mnie nie wezwali, i taki przypadek drugi, bo to nieszczęścia chodzą parami. Polskie przysłowia mówią prawdę Potem przyszedł piąty dzień. Ani wzywają, ani ten, cholera wie, co będzie. Ale się siedzi. Potem szósty dzień. I siódmego dnia otwierają się drzwi: <span style="font-style: italic;">Łatuchowski.</span> Nie wiem, dokąd idę, ale już mam nadzieje, że chyba nie te cholerne papierki, nie ta walizka. Patrze, stoi Bronek już, on był w jedynce. Zaprowadzili nas z powrotem do tego pokoju w sąsiednim budyneczku, gdzie było przyjęcie. Już ten pijak, ten wachman – to było gdzieś koło jedenastej w południe, jak nas wywołali – był trzeźwy jeszcze. Papierki leżały przed nim. Pierwszego Bronka załatwił, potem ja doszedłem. Podałem nazwisko, on tam coś napisał, podsunął mi do podpisania tą kartkę.
    </section>
    <section>
        <time>16831</time>Ja go zapytałem, czy mogę dostać zaświadczenie, bo muszę usprawiedliwić w pracy nieobecność. Spojrzał tak na mnie: <span style="font-style: italic;">Jak drugi raz tu przyjdziesz, to dostaniesz takie zaświadczenie, że już nie będzie tobie potrzebne.</span> I spojrzałem na tą kartkę, pokazał mi palcem, gdzie podpisać. A tam była decyzja: <span style="font-style: italic;">Za schwarzfahrt. Za jazdę bez biletu.</span> Temu, który mnie strzelił w pysk, który nas załatwiał... To było... Około godziny dziewiętnastej mniej więcej byliśmy w Grodnie, jak nas wyciągnęli. Ja sądzę, że on z nią... Ona, jeszcze po raz któryś powtarzam, była piękna dziewczyna, nie Niemka. A on to był żłób taki, wie pan, od cepa. Taki bydlak, bandyt, cholera. Musiało mu chyba na niej bardzo zależeć, mieli gdzieś pójść. I jak ona zobaczyła to, że on mnie wyrżnął w mordę... A może udawał przed nią, że on jest ludzki, że on tego nie robi, co się mówiło o gestapo.
    </section>
    <section>
        <time>16927</time>I to jej zachowanie, że ona odwróciła się wyszła, to on w tych nerwach prawdopodobnie stracił orientację, co on ma z nami zrobić. Bo puścić nas nie może. Puścić nas nie może, bo miał meldunek na pewno od tych, a zarzutu nie zna. No więc to co mu przyszło na myśl najpierw do głowy, ten schwarzfahrt. I tego zawołał, jak panu mówiłem, z innego pokoju, już dalej nas załatwiał. A sam pobiegł żeby tam jakoś z nią ten czas spędzić. Więc zabrałem tą walizkę. Ponieważ, jak mówiłem panu, moi rodzice są grodnianami, miałem wujostwo. No więc poszliśmy tam A wujek pracował na kolei, na dworcu grodzieńskim. Tam nas nakarmiono, umyliśmy się no i trzeba wrócić teraz do domu. I starszy syn, mój brat cioteczny, brał udział w wojnie 1939 roku... Oni już byli zorganizowani jednakże.
    </section>
    <section>
        <time>17014</time>Opowiedziałem mu to wszystko i poinformowałem, że to nie może zginąć. On tylko spojrzał na to: <span style="font-style: italic;">Nie musisz mi tłumaczyć. Że tutaj mam kontakt awaryjny. Daj to. Nie martw się, to będzie doręczone</span>. Ja mówię: <span style="font-style: italic;">Słuchaj, ale to nie może zginąć. Żeby to trafiło we właściwe ręce. – Załatwimy to w ten sposób, że odpowiedni człowiek z prawdziwą sprawą jakąś tam pójdzie, rozezna otoczenie. To wszystko sprawdzimy z drugiej strony, kto to jest. I możesz być spokojny, oddamy mu te trzy papierki. </span>Zostawiłem walizkę i z wujkiem na stację. Ci kolejarze między sobą żyli dobrze. Pierwszy transport, który leciał do Wilna, towarowy transport, poprosili tych dwóch konwojentów. Oni mieli oddzielny wagon. Bo oni jechali tym transportem, żeby nas zabrać. Wagon towarowy, w wagonie taka malutka ubikacja. Bo to Niemcy, więc musi być czysto itd.
    </section>
    <section>
        <time>17129</time>Powiedzieli: <span style="font-style: italic;">Bo mamy częste przystanki. Jak będzie ktoś do nas szedł, damy znać, chowajcie się w tym sraczyku. Co prawda nikt do nas nic nie ma, ale po co nam te rozmowy, na wszelki wypadek chowajcie się. </span>I tak spokojnie dojechaliśmy do Wilna. To jest moje największe przeżycie, którego nie potrafię panu w słowach przekazać. Ale proszę mi wierzyć, że to było coś strasznego. I po dziś dzień, jak o tym wspominam, a od czasu do czasu to jakoś wraca do człowieka, jak się czyta, czy słucha inne rzeczy, że ja z tej kabały wyszedłem. Że żyję, że z panem rozmawiam. I muszę panu powiedzieć jednak, że skurwysyn przejrzał walizkę i ukradł elektryczne żelazko. Bo żona szykując się już do tej przeprowadzki między innymi włożyła żelazko elektryczne. Jednakże penetrował. Jak się to stało, że on tego... Aha, i portfel był złożony.
    </section>
    <section>
        <time>17224</time>Bo ten gestapowiec tak jak go trzymał w ręku, tak go rzucił i on leżał rozwarty. Czyli ten musiał nie zajrzeć. W każdym razie Pan Bóg miał mnie w swojej opiece. Przyszedł maj, urodziła się córka, a ja wciąż, jak panu mówiłem, jadę do Warszawy. Ja wracam do domu. I wydając tym robotnikom – stosunki były coraz cieplejsze z inż. Hennemanem – właśnie wpadłem na ten pomysł, czy nie sprokurować czegoś. Takiej przepustki: kobieta, dwoje dzieci. I znalazłem taka okazję, ze w tym pliku tych przepustek, które on podpisywał i stemplował, napisałem taki ausweis, że taka a taka wraca do męża. No więc przygotowałem taki ausweis żonie, ale wszyscy jesteśmy zarejestrowani w arbeitsamcie.
    </section>
    <section>
        <time>17316</time>To jest cholerna instytucja, wy młodzi o tym w ogóle pojęcia nie macie. Nie znano w tamtych latach jeszcze tych wszystkich wynalazków, gdzie wszystko jest zarejestrowane. Buchalterzy liczyli na liczydłach, telefony jeszcze gdzieniegdzie były na korbkę i pan się przed arbeitsamtem nie ukrył. Na końcu świata znaleźli. Więc ponieważ moim zwierzchnikiem był inżynier Szabuauskas, czyli Szabłowski, i mówiłem panu już, że jego żona była Polką... On też był Polakiem, tylko nie przyznawał się, a ona normalnie mówiła, że jest Polką. Byli bezdzietni. Na niedzielę przyjeżdżali do nas do Taurog, bo już była córeczka. Ona nie mogła mieć dzieci, więc jej sentyment do tej nowo narodzonej Basi był zupełnie inny. Ona przyjeżdżała, zajmował się tą naszą córką. Bo też chciała mieć dziecko, ale niestety, medycyna w tamtych latach, w ogóle nie wchodziło w grę. Wpadłem na taki pomysł. Ponieważ w Szawlach to był oddział komunalnego trustu, a centrala, dyrekcja, była w Wilnie. Tego komunalnego trustu.
    </section>
    <section>
        <time>17419</time>Żeby załatwić przeniesienie. Argument – żona wilnianka, małe dziecko, chciałaby być bliżej rodziców. I którejś niedzieli jak oni przyjechali do nas do Taurog, przy tej wódeczce zapytałem go, czy by nie pomógł mi w takiej sprawie, żebym się przeniósł do Wilna. A co, źle ci tutaj? – Nie, no nie jest mi źle. A on tak spojrzał na mnie: <span style="font-style: italic;">No i co? Z Wilna bliżej do Warszawy niż z Taurog? – Bliżej. – Jeżeli dyrekcja w Wilnie wyrazi zgodę, to ja też wyrażę zgodę.</span> Wtedy ja spojrzałem na niego i mówię: <span style="font-style: italic;">Ale nie będzie pan mnie szukał? – Nie. Ja nie będę szukał.</span> No więc przy najbliższej okazji w pociąg, pojechałem do Wilna, poszedłem do dyrekcji i skierowano mnie do zastępcy dyrektora do spraw technicznych.
    </section>
    <section>
        <time>17534</time>Jak mówiłem panu, litewski miałem opanowany bezbłędnie. Wszedłem do niego do gabinetu, elegancki starszy pan. Przywitaliśmy się. O co chodzi? Mówię, że... I miałem pismo, że wyraził chęć przeniesienia się do Wilna, my nie stawiamy sprzeciwu, do decyzji władzy nadrzędnej. No więc, kto pan jest? Zwróciłem uwagę, że on używa jakiejś takiej wyszukanej litewskiej... Miał taką wymowę, dobrane słówka, powoli, z namysłem,. Myślę, cholera, intelektualista jakiś? Skąd on tutaj się wziął? Pan jest technikiem, tak? – Tak, jestem technikiem. – A jaką uczelnię pan skończył? Ja mówię: <span style="font-style: italic;">Tutaj, wileńską. – Tak?</span> Zaraz, co on mnie zapytał... <span style="font-style: italic;">I przyjeżdża pan z Szawel?</span> Ja mówię: <span style="font-style: italic;">No bo tam mnie losy wojny rzuciły.– Ale pan jest Litwinem? – Nie, ja jestem Polakiem, Polakiem z Warszawy, panie inżynierze. </span>
    </section>
    <section>
        <time>17635</time>– Panie, to po jakąż cholerę pan mnie męczy i po co my kaleczymy ten obcy język? Mów pan po polsku, o co panu chodzi. Jest pan Polakiem, pracuje pan w Szawlach, przyjeżdża pan z papierkiem o przeniesienie, a jest pan z Warszawy. Dokąd pan się chce w końcu przenosić? – Panie dyrektorze, powiem panu prawdę: c<span style="font-style: italic;">hcę się przenieść do Warszawy. – No i co? – Gdyby pan był uprzejmy wyrazić zgodę i nie czekać na żadną odpowiedź. – A pan się rozpłynie we mgle? </span>Ja mówię: <span style="font-style: italic;">Tak. A ja bym się rozpłynął we mgle. – To trzeba było od razu mówić.</span> Chyba Zosia była. <span style="font-style: italic;">Pani Zosiu, pani pozwoli </span>– sekretarkę wezwał. <span style="font-style: italic;">Proszę, ma pani tutaj to pismo. W odpowiedzi na to pismo wyrażamy zgodę. </span>
    </section>
    <section>
        <time>17716</time>Po piętnastu minutach miałem w ręku już pismo, zawróciłem jego do... Akurat była restauracja na parterze w tym budynku. Opiliśmy sprawę. I ja sprawę arbeitsamtu szczęśliwie miałem załatwioną. Bo w Szawlach mnie przeniesiono... Nie musieli powiadamiać arbeitsamtu, bo to się wszystko odbyło w obrębie tej samej instytucji, więc dalej byłem... No i już papierek miałem. Ale teraz ja muszę pojechać... Mój przyjaciel z roku, Leszek Skarżyński, który był bardzo głęboko zaangażowany w tych sprawach, który zresztą zginął wydany przez Polaków najprawdopodobniej. Bo nie poszedł do lasu, a pracował na terenie miasta i prowadził drukarnię. Drukowali z drugim moim kolegą, Mietkiem Paszkowskim, „Konusem”. Taki były niewysoki, więc „Konus”. Drukowali te różne ulotki itd. W piwnicy mieli zrobione awaryjne wyjście zamaskowane na drugą stronę. W razie czego tutaj nie otwieramy, a wychodzimy tędy.
    </section>
    <section>
        <time>17817</time>I jak Niemcy wpadli od frontu, ktoś nałożył jakichś kartonów, paczek, cholera wie czego i zablokował tamto drugie wyjście. No, przyjęli nierówną walkę i obaj zginęli. Ale on mi załatwił przepustkę na tą pierwszą granicę w Oranach. Bo w Białymstoku miałem znajomych, ojca kolegów, więc o granicę w Małkini byłem spokojny, że załatwi mi pan Ślepowroński, kolega ojca, przez kolejarzy. Ale ta pierwszą granicę między Ostlandem a Reichem, między Wilnem a Grodnem, ta była. Dostałem papierek, więc mogłem już jechać. I 5 listopada wyjechałem pierwszy do Warszawy. 5 listopada wyjechałem z Wilna. 1942 rok. Po drodze wysiadłem w Grodnie, wpadłem do wujostwa, zabrałem walizę. Znów wsiadłem w pociąg, bo miałem bilet wykupiony z Wilna do Białegostoku. Przyjechałem do Białegostoku, pan Ślepowroński powiedział, że... Józef Nikodem Ślepowroński, fantastyczny człowiek. Fantastyczny rzemieślnik.
    </section>
    <section>
        <time>17919</time>Pracował na kolei w samochodowni, był majstrem w warsztacie. Bo wie pan, były te samochody poprzerabiane, które po torach jeździły. Były drezyny ręczne. Więc on pracował w tych garażach niemieckich, więc miał tam z Niemcami... I mnie spiknął z kolejarzami, z maszynistami, i ja pojechałem jako trzeci. Znów. (śmiech) Maszynista i pomocnik, a ja jako palacz. Zapakowałem się z tą walizą i spokojnie... Sam wjazd do Małkini tylko był niebezpieczny, bo przed dworcem w Małkini był taki most zbudowany. Więc po tym moście spacerował wartownik i obserwował, czy na dachu... Z góry patrzył jak wjeżdżają transporty, czy tam ktoś nie siedzi, nie leży itd. Jak dojeżdżaliśmy do tego mostu to ja musiałem wejść w głąb tej budy, w której siedzą maszyniści, bo on jak patrzył, to ta buda zasłaniała.
    </section>
    <section>
        <time>18016</time>A w tym momencie jak pociąg przejechał, to ja musiałem szybko przejść tu, gdzie ma węgiel z tyłu, żeby nie widział. Bo on od razu ma telefon, da sygnał i zatrzymają i znajdą. Więc to zrobiłem poprawnie. To przejechaliśmy i dojechałem do Warszawy. Tutaj jak jest ulica Radzymińska, jeżeli zna pan Pragę, Naczelnikowska, tam było to przejście na tą linię na Dworzec Gdański. Tam mnie wysadzili kolejarze. Tam miałem pętlę na Kawęczyńskiej tramwajową, wsiadłem do tramwaju i byłem już w domu. List szedł dwa tygodnie, dałem znać, że jestem. Żonę pouczyłem, jak ma w Białymstoku wysiąść, jak ma nie wychodzić przez dworzec, tylko przez taki most, który jest nad peronami w Białymstoku. Bo w tej okolicy państwo Ślepowrońscy mieszkali i ma się tam zgłosić.
    </section>
    <section>
        <time>18111</time>Już się zbliżały święta, zacząłem ponaglać. Żona spakowała się i z synkiem za rączkę i z siedmio... W maju się Basia urodziła, to jest grudzień, miała siedem miesięcy. Z Basią w wózku. Wsiadła do pociągu z tą przepustką. Starszego brata żona pojechała razem z nią, żeby jej pomóc w tej podróży. No i teraz przyjechali do Oran, siostra wysiadła, bo przecież dalej... Bratowa chyba? Wszystko jedno. Ona musiała wysiąść. Tutaj ta kontrola graniczna weszła. To jest pociąg osobowy, jeden na dobę, 1942 rok. Grudzień, Boże Narodzenie zbliża się. A to był jeszcze czas, kiedy niemieccy żołnierze, jeżeli nie zginął na froncie, to dostawali według planu urlopy. Więc pociąg zapchany tymi urlopowiczami w tych kilku wagonach, które były w tym składzie.
    </section>
    <section>
        <time>18207</time>Jadą weseli, rozradowani, bo tamte tereny szczęśliwie przejechali, a tu już się czują... Są w Reichu, więc niejako w domu. Przyszła kontrola, żona dała tą przepustkę. Czytał, czytał, on pierwszy raz w życiu taką przepustkę widział. No i: <span style="font-style: italic;">Musi pani wysiąść, to nieważne.</span> No i wysadzili żonę. Żona stoi na peronie, tą gimnazjalną niemczyzną próbuje tłumaczyć, że mąż pracuje dla Niemców, że przecież jedzie z dziećmi. Pociąg stoi. Zadaniem zawiadowcy stacji jest jak najszybciej te pociągi przepuszczać, bo przecież front wschodni daleko, te pociągi idą jeden za drugim. To są pilne rzeczy, nic nie może. Stoi z tym lizakiem. Żona stoi na peronie, tłumaczy tym. Oni nie wiedzą co robić, bo przecież stempel jest oryginalny, ale taki druk w ogóle jest nieznany tutaj. Największą rolę odegrali ci urlopowicze. Pootwierali okna no i zaczęli się wtrącać do tej rozmowy, będąc po stronie żony.
    </section>
    <section>
        <time>18308</time>No co, kobiety nie puszczacie, coś takiego, itd. Więc ci funkcjonariusze zdecydowali, że w takim razie niech bahnhof offizier zdecyduje. Na każdym dworcu, na którym jakikolwiek pociąg staje, u Niemców musiał być bahnhoff offizier. Oficer kolejowy graniczny, który... To były małe komórki Wehrmachtu. I przeważnie na takich małych stacyjkach to byli już ci oficerowie starsi wiekiem. Sprowadzili go. Tutaj zawiadowca z tym lizakiem stoi, maszynista się denerwuje, bo mu klapy grają, bo trzyma kocioł pod parą, a ten nie daje mu wyjazdu. Przyprowadzili tego bahnhoff offiziera, pokazali mu o co chodzi. Żona stoi, dziecko w wózku, drugie dziecko – synek miał dwa latka – płacze jak to dziecko wystraszone, co się dzieje. Żołnierze zaczęli agitować tego starszego pana bahnhoff offiziera. (śmiech)
    </section>
    <section>
        <time>18403</time>I on mówi: <span style="font-style: italic;">No, jak jedzie do męża, to niech jedzie z dziećmi. Święta idą</span>. Żołnierze wyskoczyli z wagonów, złapali ten wózek, pomogli żonie, wsadzili ją do tego pociągu. I tak żona pierwszą granicę pokonała. Wiedziała, jak ma wyjść z pociągu, jak ma iść do państwa Ślepowrońskich. I wieczorkiem, tak o zmierzchu już była na miejscu. No i wtedy przystąpił pan Ślepowroński do działania. Dwadzieścia kilometrów od Białegostoku jest miejscowość Łapy. Musiał pan słyszeć, bo tam było dużo zamętu, prawda. I w tych Łapach była komórka tych czarnych, kolejowych, te shutzpolizei, bahnpolizei. Ci, którzy w Grodnie obsługiwali nas. Szmugiel do Białegostoku też szedł właśnie od tamtej strony, od strony Łap, z tych wsi okolicznych. Byli cholerni. Przeglądali wszystko dosłownie, przepuszczali jak przez filtr. Jak się Łapy przejechało, to już się jechało. W Białymstoku była nasza polska, i dalej przez Niemców, duża rzeźnia.
    </section>
    <section>
        <time>18509</time>I kolejarze złapali akurat transport wagonów pustych po przywiezionym bydle do rzeźni. I żonę wsadzili do takiego wagonu, po tych gównach. Bo nikt tam tego... Bydło wypędzili, ale wszystko zostało. Wieczorem puste wagony, tam ją zapakowali. I nad ranem, gdzieś godzina około piątej, 23 grudnia, minęli stację. Bo to były puste wagony. Na moment przyhamowali, wyskoczyli z lokomotywy, wyjęli żonę z dziećmi – bo już byli po stronie Generalnej Guberni – i pokazali jeden domek w którym się paliło światełko. Tam czekano na żonę. Tam się ma pani zgłosić. Wysadzili: <span style="font-style: italic;">Niech pani idzie szybko.</span> I sobie pojechali dalej. Tam żonę przyjęto zmordowaną po całej nocy w tym brudzie. Basia w wózku, Leszek na kolanach.
    </section>
    <section>
        <time>18613</time>W kąciku przetrzymali i o jedenastej w południu wyprowadzili na dworzec od strony Generalnej Guberni. Kupili bilet i 23 grudnia o godzinie czternastej żona była na Dworcu Głównym w Warszawie. I Wigilię 1942 roku, bożonarodzeniową, zjedliśmy w Warszawie już całą rodziną. Już byłem tu, już się moje marzenie spełniło. Niech mi pan pokaże z dzisiejszych żon, z dzisiejszych matek, która by... Wie pan, to co zrobiła moja żona to się też nie w każdej głowie mieści: z dwojgiem małych dzieci zaryzykować dwie granice na zielono. Trzeba było coś robić. Ojcu tam po tej wojnie zostało trochę tego szmelcu i tych innych rzeczy.
    </section>
    <section>
        <time>18704</time>Więc handlował tym samochodowym, coś się kupiło od Niemców, wie pan. W ten sposób sobie radził. I miał to wszystko zmagazynowane na Wolskiej 42. Tam był młyn Michlera, który był już nieczynny. To zajęli Niemcy, ale magazynierem w tym młynie był Polak, pan Malicki się chyba nazywał. Taki kącik ojcu wygospodarował i tam ojciec trzymał swój, jak to się mówi, szrot samochodowy. I kręcił tym. W czasie okupacji były dwa naloty na Warszawę sowieckie. Dwa były. I w tym pierwszym nalocie, cholera, bomba trafiła w ten młyn. To jest tuż za Młynarską, tam jest w tej chwili kawiarnia na rogu. W tej kawiarni nasi mafiozi między sobą rachunki załatwiali. Tu w głębi, patrząc od Wolskiej, za tą kawiarnią... <span style="font-weight: bold;">Tak, tam jest kamień, że tam był pałacyk Michlera.</span> I był przy tym ten właśnie młyn.
    </section>
    <section>
        <time>18810</time>No i ojciec został bez i towaru, i bez lokalu. Elektryczne oświetlenia warszawiacy mieli jeden tydzień numery nieparzyste od siedemnastej do dziewiętnastej, a w następnym tygodniu oświetlenie miała strona parzysta od dziewiętnastej do dwudziestej pierwszej. Więc czym się warszawiacy ratowali? Przede wszystkim karbidówkami. Wtedy szybciutko uruchomili produkcję karbidówek. O karbid było łatwo, karbid był wszędzie. No i lampy naftowe. Ale nafty nie było. Ojciec miał takiego przyjaciela, który na Górczewskiej miał hurtownię artykułów chemicznych i od niego dowiedział się, że w Warszawie ktoś robi naftę z ropy. Ojciec wrócił do domu, mówi: <span style="font-style: italic;">Ty wiesz, Piestrzyński</span> – bo tak się ten pan nazywał – <span style="font-style: italic;">mówił mi, że ktoś robi z ropy naftę. Jak oni mogą to robić? </span>Ja mówię: <span style="font-style: italic;">To kupmy tej nafty litr i spróbujmy. </span>
    </section>
    <section>
        <time>18919</time>Ojciec przyniósł tą naftę, naleliśmy do lampy – nic, nie pali się. Nie pali się. Za ciężka, trzeba oczyścić. Miałem jakiś kalendarz techniczny, w którym były takie dla technika wzory do obliczeń, dane porównawcze, jednostki miary itd. I ja tam wyczytałem w jakichś uwagach, że ropę można oczyszczać między innymi drogą reakcji chemicznej. Mówię: <span style="font-style: italic;">To pójdź do Piestrzyńskiego i dowiedz się, jaki oni kwas kupują.</span> Ojciec przyniósł butelkę kwasu siarkowego, wzięliśmy pięciolitrowy gąsiorek, taki po nalewce. Do tych pięciu litrów wleliśmy chyba ćwiarteczkę, chyba mniej, tego kwasu, wymieszaliśmy i postawiliśmy. I gdzieś po dwóch dobach na dole była warstwa szlamu, ciemnego brudnego szlamu, a nad tym taka słomka, jasnożółta słomka.
    </section>
    <section>
        <time>19042</time>Zupełnie jak nafta, cholera. Więc odleliśmy do lampy, zapaliło się, ale tylko, wie pan, takim płomyczkiem. Ojciec mówi: <span style="font-style: italic;">Ty wiesz, spróbujemy benzyny dolać.</span> No więc doleliśmy benzyny i lampa zapaliła się. I zaczęliśmy robić naftę. Byliśmy czwartymi w Warszawie, którzy robią naftę. Za kanister benzyny, jeżeli Niemcy złapali, to się jechało do obozu. Bo benzyna to była krew tego wojennego organizmu. Karali potwornie. Za wszelkie materiały pędne. Jak wspominam te czasy, to zadaję sobie pytanie i nie potrafię na to pytanie sobie odpowiedzieć: czy myśmy byli tacy odważni, czy myśmy byli tacy głupi? Zatrudniliśmy jeszcze dwoje ludzi. Jeden był uciekinierem ze wsi, bo był w lesie partyzant, więc skrył się w Warszawie. Drugi był kolejarzem zza Buga, tam też podpadł, więc uciekł do Warszawy. I my dwoje z ojcem. Kupiliśmy beczki, kupiliśmy szklane gąsiory. Ropę zdobywaliśmy nie bańkami, tylko beczkami. To się przywoziło, mieszaliśmy w beczkach i to szło jak woda. <span style="font-weight: bold;">Ale skąd tą ropę?</span> Na przykład Tomaszowskie Zakłady Manufaktury na potrzeby fabryki dostawały trzy tony ropy. Dwie tony ropy opylali nam.
    </section>
    <section>
        <time>19191</time>Porcjami. <span style="font-weight: bold;">Nie byli rozliczani z tego?</span> Oni byli rozliczani i wiedzieli, jak się mają rozliczać. W każdym tygodniu przywozili kartki, bo to na kartki. W Warszawie na ul. Gniewkowskiej na woli były niemieckie magazyny materiałów pędnych, na potrzeby tutaj stacjonujących itd. Obsługa byłą polska. Ojciec brał furgon, jechał, płacił magazynierowi ileś tam od litra i normalnie wyjeżdżał. Tak do powstania. Od szoferów, których przecież znał, którzy już gdzieś jeździli, każdy co parę dni podrzucił bańkę benzyny. Myśmy w tym do wybuchu powstania majstrowali. Powstanie wybuchło w sierpniu. W maju zjawił się u nas ukraiński gestapowiec. Ukrainiec w mundurze gestapowca, ale w płaszczu, tak że mundur był przykryty. Doszedł do ojca, tak ten płaszcz rozchylił i powiedział po polsku, normalną polszczyzną, że chciałby z ojcem porozmawiać.
    </section>
    <section>
        <time>19312</time>Ale nie tu na ulicy, może gdzieś wejdziemy. A co pan chce? – Mam do pana interes. Ale przecież jak pokazał mu mundur, to ojciec się kapnął. A my już z żoną kupiliśmy sobie mieszkanie pod sześćdziesiątym siódmym na Ogrodowej. Ten dom stoi, ostatni dom na Ogrodowej. Przyszedł do mnie z nim. Powiedział: <span style="font-style: italic;">My wiemy, co panowie robią, my też musimy żyć. Nie chcemy krzywdy robić, żeby była zgoda. – To ile pan chce? – Pięć tysięcy miesięcznie. </span>Ojciec spojrzał na mnie, a on mówi: <span style="font-style: italic;">Co pan tak patrzy na syna? Jeżeli nawet mi w tej chwili – bo was jest dwóch – ukręcicie łeb, to wiedzcie o tym, że ja sam tutaj nie przyszedłem. </span>
    </section>
    <section>
        <time>19404</time><span style="font-style: italic;">Więc te wszystkie myśli niech wam będą obce. </span>I przez maj, czerwiec, lipiec. I w sierpniu już nie przyszli. Trzy miesiące przychodził regularnie, ojciec mu wypłacał pięć tysięcy. A w sierpniu już Sowieci się zbliżali pod Warszawę, widocznie gdzieś został przeniesiony. <span style="font-weight: bold;">A w którym miejscu w Warszawie robiliście tą naftę? Pod jakim adresem?</span> Na Ogrodowej 63. <span style="font-weight: bold;">To jest kamienica, czy jakaś posesja? Co tam jest?</span> Ta strona Ogrodowej to były trzy czteropiętrowe kamienice. Tam jest Węgiełka 67, ta która istnieje, 67 w której ja mieszkałem jest ostatnia na Ogrodowej. A to było 65... Skłamałem. 63. Mógłbym panu narysować, jaki był układ. <span style="font-weight: bold;">Ale mnie interesuje, bo jeżeli to były posesje, to ludzie widzieli, co się dzieje. Musieli się orientować.</span> Widzieli, tak. I Ukrainka z tego domu 63, ona musiała z nimi mieć kontakt i ona musiała na pewno napuścić tych Ukraińców na nas.
    </section>
    <section>
        <time>19503</time>Proszę pana, za okupacji Polacy byli raczej solidarni, raczej kryli się nawzajem. Pod 61, tam gdzie mieszkali rodzice, było sto pięć lokali. W bramie, bo zwykle dozorcy mieli mieszkania w bramach, był taki dozorca, miał na imię Michał, z wąsami. Miał dorosłego syna. Było sto pięć lokali. I którejś nocy przyjechało gestapo. To wpuścił, oni poszli do pierwszej klatki, to on z synem zdążyli wszystkich powiadomić, te całe sto pięć lokali, że gestapo jest w budynku. Nie można było rano wyjść na podwórko, bo śmierdziało bimbrem. Okazało się, ze prawie pięćdziesięciu lokatorów w domu robiło bimber. Jak to wszystko wylewali te zaciery – zacier jest śmierdzący – to z tej kratki, która była na podwórku, ten smród się wydobywał tego alkoholu.
    </section>
    <section>
        <time>19593</time>Tak było wszystko zorganizowane między Polakami. A myśmy mieli taką budę, frontowy budynek i oficyna jedna. I za tą oficyna był kawał ogródka, który się łączył z budynkiem od Chłodnej. Bo Ogrodowa to jest pierwsza równoległa z tym... I za tym budynkiem stała taka buda nikomu nie potrzebna. I myśmy to wszystko robili w tej budzie. I tam przychodzili klienci z bańkami, rikszami wyjeżdżali z większymi. I to wszystko szło. Do powstania. Jest 1 sierpień, wybucha powstanie. Widzimy, jak się pali Wola, jak uciekają wszyscy, jak Niemcy po prostu wszystko to niszczą. Nasi muszą się wycofywać. I chyba piątego dnia Niemcy zrzucili ulotki do ludności cywilnej. Samolot przeleciał nad miastem, wysypał i zbieraliśmy to wszystko. Trzeciego dnia powstania, pamiętam, chodził powstaniec po domach i prosił: <span style="font-style: italic;">jeżeli ktokolwiek ma jakąś amunicję, to żeby dawać.</span> <span style="font-style: italic;">Nieważne jaką, zbrojmistrze to wykorzystają. Nie mamy czym strzelać.</span> Piątego spadły te ulotki. Życie właściwie toczyło się w obrębie najbliższych domów, tak jak się ludzie znali. A zresztą poznawali się.
    </section>
    <section>
        <time>19714</time>Co robić? Było nas kilkanaście osób. A po przeciwnej stronie, naprzeciwko rodziców mieszkania, naprzeciwko 61 był chyba 58, były ruiny po dawnym browarze Junga. Ogrodowa 58 chyba, były nieczynne browary Junga. I na terenie tej posesji stała ruina, fundament, z tym, że przykryty fundament wystający nad poziom ziemi mniej więcej tyle. Niejaki pan Chądzyński, pomorzak, nie wiem czy z samej Bydgoszczy, w każdym razie z Pomorza, nie podpisał folkslisty i wpadł w konflikt z władzami. Wobec tego uciekł. Dokąd mógł uciec? Do Generalnej Guberni. Uciekł do Warszawy. Zajął ta ruinę i otworzył wytwórnię balii, beczek, fasek. Pan wie, co to są faski? <span style="font-weight: bold;">Nie, nie wiem.</span> To są takie niewielkie naczynia. Nie balia, bo balia to jest taka, a to takie. I to się nazywało faski. To robił.
    </section>
    <section>
        <time>19815</time>Robił te gospodarcze rzeczy z dębiny. To mu dobrze szło. Ponieważ byliśmy naprzeciwko siebie, znaliśmy się. Jemu się urodziło dziecko i ta żona przychodziła normalnie do niego do interesu z tym dzieciakiem. Wybuchło powstanie i oni nie mogli już wrócić do domu. I zostali tam. No więc Polacy w takich sytuacjach są operatywni, są życzliwi, więc podsypiali co noc u kogoś innego, przecież to wszystko zabudowane. No i z tymi ulotkami w ręku zebraliśmy, żeby się naradzić, co robić. No więc ci, którzy obdarzali Niemców – bo to też ludzie – zaufaniem, mówili, żeby wyjść. Inni się wahali. Ale znalazł się między nami, właśnie spod 63, tam gdzie robiliśmy naftę, starszy pan, który był, że tak powiem po przeżyciach, doświadczony.
    </section>
    <section>
        <time>19902</time>Wysłuchał nas wszystkich i powiedział: <span style="font-style: italic;">Ja słuchałem was cierpliwie. Wy róbcie co chcecie, ale ja do Niemców nie wyjdę, bo ja im nie wierzę. Nie wiem jak to będzie, ale może być tak, że spędzą nas wszystkich do kupy, ustawią przed czołgiem i będziemy szli na froncie przed czołgami.</span> Przepowiedział, bo tak było. Ci, którzy dobrowolnie poszli do Niemców, to byli pędzeni. I odbierali w ten sposób powstańcom możliwości walki, bo przecież nie będą strzelali do swoich. I to jest prawda. I ja do Niemców nie pójdę, bo ja im nie wierzę. I wtedy pan Chądzyński powiedział: <span style="font-style: italic;">Ja nie mam gdzie iść, mam małe dziecko. W tej hali piwnicznej mam wodę. Jeżeli się państwo złożą i dacie nam trochę mąki, kaszy, jakiś kawałek tłuszczu, to ja zostaję. </span>
    </section>
    <section>
        <time>19996</time>Ja miałem dwoje małych dzieci i to był dla mnie argument, dla nas. I dla całego szeregu innych. I nas się zebrało ponad sześćdziesiąt osób, którzy zdecydowaliśmy się, że będziemy naprzeciwko, w tej dużej hali pobrowarnej. W tej piwnicy. Tam było kilkanaście beczek takich, które leżały na boku, ja wiem, takie po dwa tysiące litrów, może po trzy tysiące. Ogromne takie kadzie. Widocznie w tym to piwo leżakowało, tak sobie wyobrażamy. I myśmy spali w tych beczkach, kto się zmieścił z dziećmi. A reszta spała normalnie na podłodze. I mogliśmy w razie potrzeby przejść na drugą stronę ulicy, w razie coś potrzebne będzie z naszych mieszkań. Ale z tego już nie korzystaliśmy, bo Niemcy szybko popędzili, aż za Halę Mirowską, za sądy. W każdym razie myśmy się tam umieścili i myśmy tam siedzieli dwadzieścia osiem, albo dwadzieścia dziewięć dni, do końca sierpnia.
    </section>
    <section>
        <time>20085</time>Z tych piwnic były te małe takie piwniczne okienka. Oglądaliśmy jak podpalają nasze budynki. Budynek Ogrodowa 65 należący do Węgiełka, zbudowany przed samą wojną, super nowoczesny, stropy żelbetowe i tak dalej – zniszczyli dopiero za siódmym razem, jak dach podpalili i to wszystko spadło. Bo co zapalili piętro, to się wypaliła podłoga, drzwi, okna, cegła się nie paliła. I stoi. No to znów go, i za siódmym razem. I podpalili nas. Cały ten skład tej dębiny, desek, i gotowe wyroby. Nam zaczął parować ten strop nad nami. Ale myśmy mieli wodę. Myśmy przeżyli tam tylko i wyłącznie dlatego, że myśmy mieli wodę. Bo gdybyśmy wyszli – mówię konkretnie o nas, o mojej rodzinie – gdybyśmy wyszli to Niemcy by nas stopniowo popychali i zapędzili na Stare Miasto. Bo Stare Miasto to już była ta ostatnia enklawa. Tam wszyscy szli.
    </section>
    <section>
        <time>20179</time>Te małe dzieci, wątpię czy by... Już nie mówię o samym bombardowaniu, ale nawet z samego tego kurzu, tego wszystkiego... To bez wody i bez jedzenia byśmy nie przeżyli. Myśmy przeżyli dlatego, że była ta ręczna pompa. <span style="font-weight: bold;">A jedzenie?</span> Jedzenia nabraliśmy z domu. Naftę mieliśmy swoją i mieliśmy prymus. Pan wie, co to jest prymus? <span style="font-weight: bold;">Tak, tak.</span> I mieliśmy to. Była mąka, robiło się kluski, była woda. I tak tym żyliśmy. <span style="font-weight: bold;"> A to w sumie ile osób tam było poza waszą rodziną? </span>Nas było w sumie chyba z sześćdziesiąt. Bo jako mieszkańcy, wymiana... ...co pan wie, co ja wiem. Myśmy byli bez przerwy w kontakcie ze sobą. Bo tutaj od strony Woli przecież wycofywały się tabuny ludzi. <span style="font-weight: bold;">Ale to przez te dwadzieścia ileś dni wszystkie te sześćdziesiąt osób tam siedziało? </span>Tak, my do końca tam siedzieliśmy. Ale takie zdarzenie nastąpiło. Gdzieś chyba... Zresztą nieważne. Jakąś od tyłu dziurą wlazł do nas facet, który uciekł. Zaczęliśmy z nim rozmawiać. Był ukryty tam gdzieś na Wroniej, czy coś, uciekł między tymi zabudowaniami i chowając się znalazł się u nas.
    </section>
    <section>
        <time>20300</time>I tutaj gdzieś w pobliżu trafił na jakiego Niemca, który po polsku z nim rozmawiał i powiedział, że może nas wyprowadzić, coś... Wie pan, dokładnie nie zarejestrowałem. I myśmy stali: pani Chądzyńska z dzieckiem na ręku, żona właściciela, moja żona, on, pamiętam, Gałecki z domu rodziców, ktoś jeszcze z tej naszej grupy i ja. I pani Chądzyńska mówi: <span style="font-style: italic;">Jeżeli jest jakaś szansa wyjścia stąd, to może niech ktoś wyjdzie. </span>Moja żona w tym zapale mówi: <span style="font-style: italic;">Ty po niemiecku mówisz, to idź. To pójdź z panem.</span> A pani Chądzyńska mówi: <span style="font-style: italic;">Nie, proszę pani. Czy pan dobrze zna niemiecki?</span> Ja mówię: <span style="font-style: italic;">Wie pani, mój niemiecki jest szkolny plus praca z nimi. – Nie, to lepiej niech mój mąż pójdzie. On jest właścicielem i on będzie reprezentował swoją własność. </span>
    </section>
    <section>
        <time>20403</time>A w grupie, bo przecież wszyscy tam byliśmy stłoczeni, stał jej mąż. Zawołała i mówi do niego, że tutaj właśnie jest pan, który przed chwilą przyszedł... Może pójdź z panem, bo tam trzeba z jakimś Niemcem porozmawiać i może byśmy mogli wyjść. I on nie pytając co, jak, mówi: <span style="font-style: italic;">To możemy pójść</span><span style="font-weight: bold;">.</span> I wyszli tą samą dziurą, którą szedł ten facet. Po ich wyjściu nie minęły trzy, może cztery minuty – rozległ się strzał. Cholera, co się stało? I pan Chądzyński nie wrócił. Doczekaliśmy nocy i gdzieś między dwunastą a pierwszą, we trójkę, ja, Janek Gałecki i ktoś jeszcze z towarzystwa, już nie pamiętam, nieważne, wyleźliśmy tą dziurą. I w tych ruinach doszliśmy do Wroniej pod osłoną nocy, żeby chociaż zwłoki znaleźć. Nie znaleźliśmy nic absolutnie i wróciliśmy z niczym. I pan Chądzyński nie wrócił.
    </section>
    <section>
        <time>20498</time>Pan Chądzyński nie wrócił, żona została sama z tym dzieckiem na ręku. I jak nas potem, chyba 29 sierpnia, Wehrmacht wypędził z tego lochu tam gdzie byliśmy... Bo i byli jeszcze, którzy siedzieli w tych dziurach, nie tylko my, ale po sąsiedzku też się ukrywali ludzie, którzy nie poszli wgłąb miasta. Pana Chądzyńskiego nie było. Więc prawdopodobnie został zabity. Ten jeden strzał to był chyba do niego, to chyba jego zabito. To znaczy, że jego zastrzelono zamiast mnie. Bo gdyby pani Chądzyńska się nie wtrąciła i nie zdecydowała, że lepiej będzie, że pójdzie mąż, no to bym normalnie ja z nim poszedł. Byłby znów koniec. Niemcy już byli daleko, daleko w Warszawie.
    </section>
    <section>
        <time>20582</time>Palacze... Wieczorową porą, tak dziesiąta, jedenasta, już było ciemno... Były takie jedne drzwi ze schodkami... Aha, jak to się zaczęło palić, to zaczęła wychodzić para ze stropu. Strop zaczął parować, nie można było dotknąć ręką. To wiedzieliśmy, że jak się wypali ta chemiczna woda z betonu, to ten beton, ten strop się zamieni w popiół, w proszek, i to nas zasypie. Więc kto miał jakie koce, zaczęliśmy moczyć koce, pozasłanialiśmy te okienka i tak jak można było do tego stropu, podczepialiśmy te koce, żeby chociaż tą wodą troszkę ostudzić. I jak Niemcy, esesowcy, chodzili przez ten teren z psami, to przechodzili po nas.
    </section>
    <section>
        <time>20664</time>Pan sobie wyobrazi, że te szkolone wilczury na wyszukiwanie ludzi, ta spalenizna tego drewna, tej dębiny, która spaliła się nad nami, dawała taki swąd, że psy nas – jak mówiłem, około sześćdziesięciu ludzi – nie czuły. Przechodzili po nas. Myśmy ich przez te okienka widzieli. A oni szli tam gdzieś w kierunku Leszna, Wroniej, szli dalej. No ale potem już, pod koniec sierpnia, to już palacze zaczęli te drzwi otwierać, żeby troszkę powietrza wpuścić do tego i palili papierosy. A w tych dwóch ocalałych domach, Węgiełka 65 i w moim 67 stacjonował Wehrmacht, I podejrzewamy, że oni albo może usłyszeli te rozmowy... Bo niby cicho rozmawiali między sobą, ale w sierpniową letnią noc przy tej absolutnej ciszy to ten głos idzie. I oni musieli na pewno, cholera, w ten sposób, bo nikt z nas nie wyszedł i nikt nie pokazał, że tutaj siedzi grupa ludzi. I gdzieś około piątej nad ranem przyszli. No, to było ogromne szczęście, że to przyszedł Wehrmacht. Przyszli żołnierze, wypędzili nas stamtąd wszystkich. Nie było gwałtów, nie było rabunków. Ustawili nas na tej Ogrodowej w czwórki. I w pewnej chwili doszedł do mnie jeden z żołnierzy. Ja dostałem od ojca Tissota płaskiego, siedział mi tu w kieszeni. Mówię, która.
    </section>
    <section>
        <time>20783</time>To zdejm go, wyjm go. Odpiąłem i mu oddałem. Nie minęło kilka minut, podszedł do mnie jakiś sierżant z tej grupy. Co chciał od ciebie ten żołnierz? Ja mówię: <span style="font-style: italic;">Zapytał mnie, która godzina – No i co?</span> To ja mówię: <span style="font-style: italic;">Powiedziałem. – A zegarek? – Kazał oddać sobie. – Aha. </span>Poszedł, wraca z tym żołnierzem. Oddaj mu zegarek. On widział, że ten brał ode mnie zegarek. I pan sobie wyobrazi, trafiliśmy na takich wehrmachtowców, takich żołnierzy. I zwrócił mnie ten zegarek. Ustawili nas w kolumnę i zapędzili do kościoła św. Wojciecha. Tam po południu przyjechał samochód ciężarowy. Ciepło, myśmy wszyscy byli na zewnątrz. Kościół stoi po dziś dzień. Wybrali trzy młode dziewczyny do robót porządkowych – trzeba umyć, trzeba posprzątać.
    </section>
    <section>
        <time>20883</time>Kazali wsiąść do tej ciężarówki, powieźli. Przywieźli dziewczyny po paru godzinach zmaltretowane. Wozili je po tych punktach oporu, gdzie siedzieli, i tam gwałcili. I takie zgwałcone te osiemnastolatki przywieźli. Więc wtedy kobiety wszystkie schowały się do kościoła, do wnętrza i już nie wychodziły. Moja żona między innymi. W prawej nawie był mały ołtarzyk, siedziała pod tym ołtarzykiem. Bo na zewnątrz nie można było wyjść, bo kto wyszedł na zewnątrz... Bo w ciągu dnia tam była obsługa gestapowska, czy esesowska... Jak zwał, tak zwał, to było jedno i to samo. A w nocy Niemcy szli spać i przekazywali opiekę nad tym wszystkim Ukraińcom. I ci wyłapywali i już na miejscu dokonywali... Więc kobiety były zamknięte w kościele. Do kościoła nie wchodzili, ale kobieta nie mogła wyjść na zewnątrz. Więc jak czasami tak się zdarza, że jesteśmy na Woli, to nazywamy, że to jest nasz kościół. To żona zawsze modli się po prawej stronie, w prawej nawie przed tym ołtarzykiem, i przeprasza za zbezczeszczenie takiego miejsca. Bo nie można było wejść.
    </section>
    <section>
        <time>20987</time>Rano gdzieś koło dziewiątej wszystkich mężczyzn spędzili, ustawili w szereg, bo przyjechali tak zwani odbiorcy. Z innych jednostek, gdzie byli potrzebni ludzie czy do noszenia trupów, czy do grzebania trupów, czy tam jakieś inne roboty były potrzebne. Kto miał zapotrzebowanie na siłę roboczą, no to odliczali i ten zabierał. I ja trafiłem w takiej grupie – chyba z pięćdziesięciu nas odliczyli – na bok. Liczyliśmy, że jak tam zrobimy... Przecież nie mówili, dokąd jedziemy, nie mówili, co będziemy robili. Żona jeszcze doszła do mnie, prosiłem ją, żeby raczej była w środku, żeby była wciąż z dziećmi, bo to jednak jest jakiś argument. A ja wrócę po południu i znów będziemy razem. Po południu już nie wróciłem, bo nas zapędzili do dawnej fabryki Gerlacha. Czy pan wie, co to była za firma, Gerlach? <span style="font-weight: bold;">Sztućce. </span>
    </section>
    <section>
        <time>21071</time>Przede wszystkim sztućce, przybory kreślarskie techniczne. Firma, która powstała za cara, znana na całym świecie, która przed wojną wybudowała piękny zakład, a Hitler ten zakład podarował fabryce samochodów Steyr-Daimler-Puch. A Steyr poza samochodami w czasie wojny produkował broń: wisy i rozpylacze. I nas zapędzili właśnie do Steyra tutaj na Woli. Tam była bocznica, stały wagony i myśmy ładowali wszystkie maszyny, obrabiarki, to wszystko. Wszystko z magazynów, żelazo, nie żelazo. I jeżeli na ziemi leżał pręt dłuższy od 50 cm to też musieliśmy go wziąć i wrzucić na wagon. A saperzy – przepiękna nowoczesna hala na stalowej konstrukcji, podporach – to co wystawało nad ziemią przywiązywali takie paczki cygar. To było po dwanaście sztuk takich, ładunki z których wystawały dwa przewody.
    </section>
    <section>
        <time>21166</time>To było umocowane tuż przy ziemi do podstawy tego słupa nośnego. To było, jakby się wyrazić, podłączone gdzieś tam. I w odpowiednim momencie ktoś tam przekręcił kluczyk i tego w ogóle nie było, to już nie istniało. Od tych pracujących tam Niemców dowiedziałem się, dokąd jedziemy. Że już do kościoła nie wrócimy. Ci Niemcy byli tacy na wpół wystraszeni, bo nie byli pewni. Ale to byli wszystko Austriacy, którzy pracowali jako nadzór produkcyjny tutaj w fabryce. Dokąd, jedziemy, że już tam nie wrócimy. Tam już spaliśmy chyba ze cztery dni. Tam myśmy jedli. Bo cały szereg pracowników – to był duży zakład, dużo ludzi – ci którzy mieszkali bliżej zakładu, póki jeszcze Niemcy nie opanowali Woli, to mieli dostęp do domu. Uważali, że w fabryce niemieckiej będą pewniejsi, bo są wśród Niemców, wśród Austriaków dokładnie.
    </section>
    <section>
        <time>21270</time>Że to będzie bezpieczniej. Tu już się Wola pali. Tutaj przecież do Okopowej Niemcy wybili wszystko. Na Lesznie przecież pod 15, czy 17 był ten duży szpital dermatologiczny, to te pielęgniarki, siostry miłosierdzia, to wszystko przedtem pogwałcili. Chorzy, którzy leżeli w łóżkach, nie mogli wychodzić, to powybijali leżących w łóżkach. Cały personel, poczynając od profesorów, ordynatorów, poprzez szeregowych lekarzy, to wszystko wybili. Do Towarowej i Okopowej. Bo Towarowa przechodzi w Okopową. To wszystko, wytłukli tu. To ci ludzie mieli, że tak powiem, dobre pomysły, bo z rodzinami, z dziećmi, przyszli na teren fabryki i siedzieli. I potem razem pojechali z nami. I w trakcie tych robót, jak już się dowiedziałem, dokąd jadę i że się już nie będę widział, w dziale technicznym, w kreślarni znalazłem odbitki takiej wielkości. Bo przed wojną nie było kserokopiarek, nie było tych urządzeń, więc jak się robiło?
    </section>
    <section>
        <time>21380</time>Na kalce technicznej, na kalce przezroczystej kreśliło się, rysowało się rysunek, i z tego się potem robiło odbitki. Naświetlało lampami na światłoczułym papierze, który potem poddawano kąpieli jakiejś siarczanej, bo to śmierdziało zgniłymi jajami, i rozdawało na poszczególne stanowiska. Ale druga strona była czysta i to było wodoodporne, bo było wywoływane w tej kąpieli kwasowej. Więc ja tego taki plik dobrałem. Na jakimś biurku znalazłem chemiczny ołówek. Bo takie były, pośliniło się i on kolorem pisał. I napisałem około pięćdziesięciu kartek. „Do życzliwego znalazcy”, czy coś takiego. Mój ojciec w czasach kiedy był chłopcem, miał kolegę. Nazywał się Tumialis, Paweł Tumialis. Razem rośli. Potem się ścieżki rozeszły, Tumialis został kolejarzem.
    </section>
    <section>
        <time>21470</time>Ożenił się, żona była akuszerką, taka funkcja. Bo przed wojna były akuszerki i taki... <span style="font-weight: bold;">Felczer.</span> Felczerzy byli. I byli felczerzy. Nie ma tych zawodów dzisiaj. I on stopniowo awansując dotarł do Warszawy. W Warszawie mieszkał na Chłodnej. Zarabiał na kolei jak człowiek. Rozpoczęła się moda po wojnie na budownictwo i kupił działeczkę w Milanówku i tam sobie zbudował domek. I już był kierownikiem brygady konduktorskiej, kierownikiem pociągu. To była już wysoka... „Wywożą mnie do obozu, gorąco proszę o doręczenie tego panu Pawłowi Tumialisowi zamieszkałemu w Milanówku. Jest kolejarzem, pełni funkcję kierownika pociągu. Moje nazwisko Eugeniusz Łatuchowski. Wywożą mnie do fabryki samochodów Steyr w mieście Steyr. I prośba, żeby pan Tumialis...” No, w tym duchu. Wieźli nas w wagonach krytych, każdy wagon po każdej stronie miał niewielkie okienko.
    </section>
    <section>
        <time>21575</time>Te okienka były zadrutowane, ale były otwarte. I jak potem nas... Jak już skończyliśmy ten szaber, na bocznice weszła lokomotywa i nas wyciągnęli, to ja się ustawiłem przy takim okienku i jak jechaliśmy i widzieliśmy gdzieś ludzi, to machaliśmy rękami... A czym innym można machać? (śmiech). Machaliśmy i ja te kartki wyrzucałem. Gdzie pociąg hamował przed jakimś przejazdem, ja już miałem przygotowane. Ja te wszystkie kartki wyrzucałem aż do Koluszek. I pan sobie wyobrazi, że jedną kartkę na przejeździe kolejowym podniósł ten, który zamykał szlaban. To był emerytowany kolejarz, który zatrudnił się jako emeryt do pilnowania tego przejazdu. I w Milanówku zaniósł to na dworzec do brygady tej. Tam Tumialisa wszyscy znali, przecież miał już własny dom i tam mieszkał.
    </section>
    <section>
        <time>21671</time>Pan Tumialis przy najbliższej okazji pojechał... Był w Piotrkowie, pojechał do RGO. RGO to jest skrót, Rada Główna Opiekuńcza. Tam to oddał. Z kolei jak moja żona z dziećmi i moi rodzice razem trzymali się cały czas, dzięki Bogu nie rozdzielili ich... Zostali przepędzeni z kościoła do Pruszkowa. Bo przeszli przez Pruszków, żona z dziećmi. A z Pruszkowa wywieźli ich w opoczyńskie, bo poprzydzielali do chłopów. I znalazła się u tego chłopa. Rozdzielali ich tak, jak byśmy jakieś rzeczy rozdzielali. Bo z jednej strony byli ci chłopi spędzeni z okolicznych wsi – żona była gdzieś we wsi koło Żarnowa – a z drugiej strony stali ci chłopi patrzący spode łba. I jakiś tam wójt, czy inny sołtys wyprowadzał: <span style="font-style: italic;">Ty weźmiesz tych, ty weźmiesz tych. </span>Wyprowadzili moją żonę z dziećmi, z dwojgiem dzieci, matkę i ojca. Mężczyzna niech odejdzie. Ty Kubiak jesteś bezdzietny, tutaj są dzieci, to weźmiesz tą babę z tymi dziećmi i z tą starą.
    </section>
    <section>
        <time>21767</time>I matka z żoną i z dziećmi była u kogo innego, a ojciec był na wsi u kogo innego. Bo ci chłopi musieli karmić, a oni nie bardzo mieli sami. Bo kieleckie to była biedna część Polski. Więc jak się znalazła tam, pojechała do Piotrkowa, do RGO, bo przecież nic nie wiedziała, żeby się czegoś dowiedzieć. Żeby zgłosić, że jest tutaj z dziećmi. I tam na nią już czekała kartka z moim adresem. Znaczy, nie tyle z adresem, ile z nazwą miasta i nazwą fabryki, w której jestem. I w taki sposób ja w obozie dostałem po kilku tygodniach już list od żony. Podała mi z kolei swój adres. Dali nam takie krótkie paseczki, trzeba było napisać imię, nazwisko, zawód, wykształcenie i co umie robić. Więc moja lista była dosyć długa, bo napisałem, że jestem technikiem, mogę pracować jako konstruktor, mogę jeździć jako szofer, mogę robić jako monter samochodowy, mogę robić jako ślusarz. Mogę pracować jako kreślarz. Wie pan, wszystko co mogłem.
    </section>
    <section>
        <time>21872</time>No więc najpierw nas przydzielili do rozładunku tych wagonów, które... Aha, jeszcze po drodze. Więc jak zaczęliśmy jechać, to u każdego świtało... Każdym kierowała myśl o ucieczce. Ale co, wszystko zamknięte, mowy nie było. Pociąg jechał jak pociąg pospieszny – bez żadnych zatrzymań. Do wagonów ładowali po czterdzieści osób. Jedenaście wagonów, czterysta czterdzieści osób, reszta wagony towarowe z tym majątkiem. Na końcu wagon taki starego typu, specjalny wagon z takim balkonikiem, na którym siedziało dwóch z gotowymi do strzału rozpylaczami, gdyby ktoś w jakiś sposób wyskoczył, czy coś... No więc nie było mowy o żadnych ucieczkach. I stanęliśmy dopiero w Skierniewicach.
    </section>
    <section>
        <time>21958</time>Otworzyli te wagony, obstawa była, żeby sobie nabrać wody. W tych wagonach te drzwi przesuwane zamykają się takim hakiem. Więc udało się przeleźć w tym zamieszaniu na drugą stronę i te haki pootwierać. I jak ruszyliśmy ze Skierniewic, to z kilku wagonów kilku zaryzykowało i wyskoczyło. O świcie dojechaliśmy – godzina była chyba piąta rano – dojechaliśmy do Częstochowy. Na jakiejś bocznicy stanęliśmy z kolei. Ale ci z tego ostatniego wagonu wiedzieli tych, którzy wyskoczyli, strzelali do nich. Efektów nie znamy, bo nie wiemy. Wzięto w Częstochowie z każdego wagonu po jednym jako zakładników do tego swego wagonu służbowego. I powiedzieli, uprzedzili, że jeżeli ktokolwiek jeszcze wyskoczy, to z tych zakładników każdy będzie rozstrzelany. Proszę pana, pierwszy raz widzieliśmy mężczyzn, którzy płakali i błagali nas – bo myśmy byli wszyscy na zewnątrz – błagali nas: <span style="font-style: italic;">Słuchajcie, bądźcie ludźmi! Przeżyliśmy wojnę, przeżyjemy ten obóz. Nie uciekajcie. My też chcemy żyć. </span>
    </section>
    <section>
        <time>22063</time>W Częstochowie z powrotem nas zapakowano i te do Katowic 90 km to jechaliśmy calutki dzień. Nie mając nic w ustach. Przyjechaliśmy do Katowic, znów nas odstawili na jakąś bocznicę, ale już byliśmy w Rzeszy. No i co śmielsi zaczęli się buntować. (śmiech). Jak to Polacy. Że głodni jesteśmy, chcemy jeść. To kilku dostało po mordzie od razu, pokazali gdzie jesteśmy i kim jesteśmy. I rzeczywiście dostaliśmy gorącej zupy po misce. W Katowicach. A potem to już się rozpoczęła taka jazda od przystanku do przystanku. Aż w końcu dojechaliśmy do Steyra. Tam, jak powiedziałem panu, dostaliśmy te karteczki i najpierw do rozładunku wagonów. Ja trafiłem na taśmę. Pracowało się od szóstej rano do szóstej po południu, z półtoragodzinną przerwą na obiad. Obiad trwał od dwunastej do wpół do pierwszej... Do wpół do drugiej. Od dwunastej do trzynastej trzydzieści.
    </section>
    <section>
        <time>22149</time>To wszystko było skalkulowane, to było obliczone, że człowiek głodny te pierwsze sześc godzin ma tą siłę,coś robi. Bo jak się o dwunastej odezwała syrena, to to był tętent tabuna koni, tak lecieli wszyscy do stołówki. Bo na terenie fabryki była stołówka i na terenie obozu była stołówka, ale obiad dostawaliśmy w pracy. I ten obiad jak pan zjadł o dwunastej... Pan go nie zjadł, pan go połknął. Okolica górzysta, przedalpie, powietrze kryształowe. Człowiek młody. Taśma to jest wynalazek szatana. To jest wynalazek szatana. Pan nie może odejść siusiu, pan rozumie? Bo to co pan przykręcił te śruby, przykręca pan idąc razem z tym, i jak pan tutaj skończył to już pan się wraca, bo tu już jest pana początek. To tylko podziwia się, że to jest produkcja taśmowa, ale nie myśli się i nie wie się, jak się ludzie czują. Tu jest człowiek wyżyłowany do ostatniej kropelki. Jak pan połknął ten obiad i posiedział te półtorej godziny i szedł pan na trzynastą trzydzieści na swoje stanowisko, to pan by dopiero coś zjadł.
    </section>
    <section>
        <time>22253</time>Bo przecież pan był głodny już. I tak trzeba było wytrzymać do osiemnastej. A potem dopiero ta tak zwana kolacja w obozie. Dostawaliśmy chleb na pięć dni, po pół takiego bochenka, a na sobotę taką bułeczkę, to po polsku można nazwać barowa. Wie pan, takie dwadzieścia deko. I trzeba było sobie w ciągu tych pięciu dni i tej szóstej soboty, łącznie z tą bułeczką, tak gospodarować tym chlebem, żeby panu na niedzielę wystarczało. Bo w niedzielę tylko pan dostawał taką brązową wodę, która się nazywała kawą. Głodny człowiek, który te pół chleba połykał od razu, musiał oszczędzać, żeby mieć na niedzielę. I w więzieniu i w każdym obozie zawsze jest giełda, gdzie ludzie coś tam między sobą wymieniają. Ja nie paliłem, a myśmy dostawali w pracy po jednym papierosie. Nie papieros, tylko ten... ?. Haudegen to się nazywało, Junak.
    </section>
    <section>
        <time>22348</time>Co słabszy palacz jak się zaciągnął, to łzy leciały z oczu. Więc na giełdzie za pięć takich gwoździ oddawał tą porcję chleba. Tak mniej więcej wyglądały warunki. Stamtąd nas zabrali do Molln, trzydzieści kilometrów od Steyra. Fabryka taka sama jak Gerlach w Warszawie. To był tartak. To się nazywało tartak, ale w tym tartaku robiono tylko kolby do karabinów. A reszta przychodziły części wagonami, tam składali karabin. Tam był stumetrowy tunel do ostrzeliwania, ustawiania celowników itd. Więc trzeba było te podkłady na których leżą szyny, tym szutrem co wysypane, trzeba było kilofem podbijać pod te podkłady. Grampen, tak się po niemiecku mówiło. Tam byliśmy znów trzy tygodnie i z powrotem nas przywieźli do Steyra do tego obozu. I mnie zakwalifikowali do transportu jako pierwszego pomocnika. (Mitfahrer, befahrer) Pierwszy to taki, który umiał coś robić, bo jeździliśmy tylko na drewnie. Befahrer musiał rano uruchomić silnik, kierowca Niemiec przychodził, miał gotowy samochód.
    </section>
    <section>
        <time>22456</time>Pomocnicy wsiadali i jechało się do majstra, który przydzielał robotę. Gdzieś na przełomie listopada i grudnia był ostatni pobór, nie do wojska, tylko do volksturmu. Volksturm to jest taka brygada narodowa, coś takiego. Volk – lud, sturm – atak. Który pełni raczej takie funkcje wartownicze. Brali nawet takich, którzy mieli jedno oko, od 16 do 60 lat. I wtedy, ponieważ ja miałem prawo jazdy, bo jeździłem jako ten pierwszy befahrer... Ale jak już pobrali i już nie było z czego wybierać, znałem język, prawo jazdy mi wymienili na niemieckie i ja już dostałem samochód. I ja byłem... Ogrodowa Strasse, ?. Nie, tutaj nie ma. Ja byłem ( express un fernen fahrer). Ja byłem ekspresowym kierowcą na dalekie odległości.
    </section>
    <section>
        <time>22556</time>Wtedy mi zabrali kartki obozowe, a dali kartkę taką, jak dostaje żołnierz niemiecki na urlopie, siedmiodniowe kartki. Nie wiem, czy pana interesuje, co na taką kartkę się dostawało? <span style="font-weight: bold;">Tak, koniecznie. </span>Więc pięć odcinków półkilowych na chleb i jeden odcinek dwustugramowy na tak zwany weissbrot, czyli na tą bułkę. Pięć odcinków po 5 deko mięsa, pięć odcinków po 10 gramów tłuszczu. Bo jeżeli pan sobie wybrał kotlet, to musi być na czymś usmażony. Więc do tych 5 deko mięsa 1 deko tłuszczu. I do tego jeszcze albo 62,5 grama słoniny lub boczku, albo po 50 gram boczku, geräuchertem Speck. Po naszemu to boczek, a po niemiecku wędzona słonina. <span style="font-weight: bold;">To nie było takie... Niezłe w sumie. </span>To było na siedem dni. Siedem dni. To ja wybierałem te 62,5 grama słoniny lub boczku, albo 50 gram smalcu, to ja wybierałem 50 gram smalcu, bo mogłem jakoś posmarować. A 6 deko boczku, to ja, wie pan, za jednym haustem. I to było utrzymanie na siedem dni.
    </section>
    <section>
        <time>22676</time>Ale na szczęście, tak jak Rosjanie na każdym dworcu trzymają całą dobę gorącą wodę, to się nazywa kipiatok, to było u Ruskich, bo już herbatę i cukier trzeba mieć swoje, tak u Niemców wszędzie gdzie był napis „Restaurant”, to musiał być cały czas otwarcia tego lokalu – od najpodlejszego w najmniejszym miasteczku do ekstra restauracji hotelowej – musieli mieć ? to jest taka beztłuszczowa potrawa o konsystencji gęstej śmietany. To była albo marchew, albo brukiew, albo marchew połączona z brukwią, albo buraki. To było gęsto-płynne. I to było bezkartkowe i to musiało być w każdej restauracji. To znaczy jak szedł człowiek w drodze, żeby mógł za te 25 fenigów... Bo to było ćwierć litra porcja, takie mieli łychy.
    </section>
    <section>
        <time>22762</time>To do tego drugiego dania – podpatrzyłem że Niemcy i Austriacy też to robią – to spełniało rolę sosu. Polało się to tym ? albo sam niem. się zjadło. Ja zjadałem dwa niem. za jednym dotknięciem. Po pół godzinie szedłem, posiusiałem, i mogłem jeść od nowa. <span style="font-weight: bold;">A to można było bez ograniczeń sobie kupować? </span>Tak, tak. Niem. był bezkartkowy i pan od razu prosił tam porcję, czy jedną, i potem następną. I już wtedy było inaczej. Teraz dwie oddzielne rzeczy. Przychodzi 10 marca. Nie, to musi być co innego jeszcze. Dostaję 14 czy 15 stycznia 1945 roku już, list od żony. Bardzo króciutki. Że jest w Piotrkowie, że jest Sylwester. Życzy mi wszystkiego najlepszego i tak dalej, szybkiego spotkania.
    </section>
    <section>
        <time>22859</time>Więcej nic nie pisze, dlatego, że jest późno, a potem musi przejść pieszo ileś, więc muszą się spieszyć. I Niemcy wyłapują do kopania okopów. Krótki lakoniczny list, 31 grudzień 1945. Przeczytałem list. Siedemnastego już wiedzieliśmy o tym, że Sowieci ruszyli lawiną i popędzili. I to był ostatni list, ostatni kontakt. Ale pocieszałem się, że może Sylwester, nie zwracali uwagi i szczęśliwie doszła. Bo inaczej dzieci zostają same tylko z moją matką. Z moją matką, która nigdy w życiu nie pracowała, która nigdy żadnego niedostatku nie czuła. Ten cały obowiązek spadł na moją żonę i mego ojca. Jakby broń Boże złapali... I taki spokój trwał chyba z pięć, sześć tygodni, kiedy jeden z kolegów, obozowiczów, dostał list od siostry z Niemiec. Skąd ona w Niemczech?
    </section>
    <section>
        <time>22960</time>Była złapana na kopanie okopów, i kopanie okopów... To nie było tak, że skończyliśmy tutaj te okopy co potrzebne i rozchodzimy się do domów. Skończyli odcinek tych okopów, do wagonów i do roboty, bo w Niemczech już nie było z czego wybierać i nie było kogo nawet do tej czarnej roboty. Bo wiadomo co już było w 1945 roku. Ona prosiła go, że ponieważ on już od kilku lat – bo to był z tych starych obozowiczów – jest tam, to może ma jakieś możliwości, żeby ją gdzieś ściągnąć. Żeby ją ściągnąć bliżej niego, żeby mogli być razem, bo ona tutaj jest w tym obozie. I to zaczęło mnie cholernie niepokoić. Bo przecież żadnego kontaktu już nie ma, nie ma żadnych szans. Nie ma gdzie uciekać, nie ma gdzie jechać, nie ma gdzie iść.
    </section>
    <section>
        <time>23038</time>I przychodzi 10 marca, to jest dzień urodzin mojej żony i mego syna. Oboje urodzili się 10 marca. I ja byłem od rana, pomijając to, że niewyspany, ale jakiś psychicznie skołowany. Ale pocieszałem się tym, że ponieważ jest mój ojciec, tam są na wsi już tyle czasu, to może jakoś ten dzień urodzin... Są w komplecie wszyscy, jest wszystko dobrze i świętują. Na kartkę na razowy chleb w fabryce chleba można było dostać dziesięć takich okrągłych pierniczków posypanych cukrem. Zamiast ciastek. Na tej giełdzie obozowej zdobyłem kartkę na chleb i jak o dwunastej już zjechałem w sobotę i majster kazał jechać do garażu, to ja nie pojechałem do garażu, a pojechałem do tej fabryki. O tej porze tam już nic nie było. No więc taki zbulwersowany, że nie mogę uczcić tego ich dnia i naszego święta chociaż tym symbolicznym zjedzeniem tego głupiego piernika, wracałem z powrotem zamyślony.
    </section>
    <section>
        <time>23147</time>A drogę przecinała linia kolejowa, jednotorowa linia kolejowa. To był 10 marzec, od rana siąpił taki deszczyk, który lekko podmarzał. Ta droga, właściwie szosa, bo to było tak troszkę już na przedmieściu, była zarośnięta dużymi starymi drzewami. I ja mając tak ze trzy metry tak trochę skosem prze te tory, tak jak gdyby z odrętwienia jakiś gwizd mnie obudził. Ja ocknąłem się i z mojej lewej strony leci pociąg, już dolatuje. Wtedy jeździłem ciężarową skodą. Jeździliśmy tylko na drewnie, na mokrym drewnie. Zresztą skody były tak zwanymi wołowatymi samochodami – one były mocne, silne, ale były ciężkie, powolne. Więc taki błysk, że może uda mi się przeskoczyć. Wcisnąłem gaz, noga prawie mi wylazła przez podłogę na zewnątrz. I tak od mojej lewej strony ta ściana tej czarnej lokomotywy tak na mnie nachodziła, a ja się powoli spod tego wysuwałem.
    </section>
    <section>
        <time>23263</time>I mnie lokomotywa uderzyła 10 cm za kabiną. Zepchnęła mnie do rowu i potem jeszcze wagony to co wystawało z tego rowu jeszcze dobijały. Nie widziałem tego, że tu jest fontanna krwi, że już były ręce, szczególnie lewa ręka spuchnięta. Ja sobie wyobrażałem – to jest sobota – że pójdę na barak, gdzie są stolarze... Ja byłem w szoku. Na pewno parę desek się znajdzie i tą skrzynię ładunkową się połata. I jak w poniedziałek rano przyjadę do roboty, to podjadę pod to biuro majstra, tego szefa od transportu, stanę drugą stroną i jakoś to się ukryje i z tego się wyjdzie. Nie wiedziałem o tym, że z samochodu nie zostało nic. Z samochodu nie zostało nic.
    </section>
    <section>
        <time>23343</time>Inni się pozatrzymywali. I akurat żona mojego majstra jechała taką małą bagażówką z naszego transportu. A myśmy mieli na drzwiach ten znak Steyra. Zobaczyła, że samochód, którym rządzi jej mąż, leży w rowie. Wyskoczyła, zobaczyła mnie z tą petką – bo mieliśmy te petki tutaj – złapała. Ja jeszcze próbowałem się opierać, że muszę tutaj coś robić, ale kierowca jej pomógł. Wsadzili mnie do tej bagażówki i do obozu odwieźli. A w obozie był taki punkt sanitarny, ale obsługiwany przez Ukrainki. Jak ta Ukrainka zobaczyła mnie, powiedziała tylko: <span style="font-style: italic;">Boh moj!</span> Za słuchawkę, zadzwoniła do szpitala. Przyjechało pogotowie, zabrało mnie do szpitala i tam od razu na stół. Operował mnie, trzymał mnie lekarz Holender, bez znieczulenia. Nie wiem, czy nas obcokrajowców, auslanderów, po prostu mieli mało tych środków i dla auslanderów to nie przysługiwało, czy w ogóle nie mieli.
    </section>
    <section>
        <time>23447</time><span style="font-weight: bold;">To był szpital publiczny? </span>To był szpital publiczny, na terenie którego był barak i obcokrajowcy, auslendrzy leżeli w baraku i byli obsługiwani przez Ukrainki. Tam siostry miłosierdzia, te z Czerwonego Krzyża, w ogóle nie wchodziły. A operował mnie jakiś dyżurny chirurg w budynku szpitalnym na normalnej sali operacyjnej. Przeżyłem taką gehennę, że zacząłem się modlić, żeby Pan Bóg moją niewinną duszyczkę zabrał do siebie, a te zwłoki, to ciało niechaj na tym stole zostaje. Chirurg powiedział mi, że wygrałem los na loterii, że miałem ogromne szczęście. Przecież nie było w tamtych latach jeszcze tych szyb, tak zwanych bezpiecznych. To było grube, masywne kryształowe szkło. Tu przebiega tętnica do serca, ta lewa. Poza nią i przed nią pocięte. O włos, o mikrony nie chlasnęło tej tętnicy. Bo gdyby przecięło tętnicę, to po kilku minutach serce by wypompowało to wszystko i znów byśmy z panem nie rozmawiali.
    </section>
    <section>
        <time>23541</time>To jest sobota. Położyli mnie, pozszywali. Nie mogę się ruszać. To była oś symetrii, wszystko na lewo od tej strony. Bo to w lewą stronę. Ręka jeszcze ma ślady szycia. Wszystko co było na zewnątrz to było pocięte tym szkłem. I tak leżałem jak kadłubek w tym łóżku, bo nie mogłem się w ogóle ruszyć. I w poniedziałek rano przyszło do mnie dwóch gestapowców. Pytanie: <span style="font-style: italic;">co ja tam robiłem?</span> Więc szybko to przeleciało przez głowę i sobie pomyślałem, że ja już nie mam nic do stracenia. I powiedziałem, że takie polecenie miałem. <span style="font-style: italic;">Aha. A kto wydał to polecenie? – Majster Schaufinger. – No to dobrze.</span> I poszli. Wiedziałem, że oni pojechali do niego. A ja tam pojechałem na lewo. Nie do garażu, jak miałem polecenie, który był zupełnie gdzie indziej, tylko pojechałem do fabryki tam, żeby kupić te nieszczęsne pierniczki.
    </section>
    <section>
        <time>23635</time>No i od tego momentu rozpoczęło się znów, tak jak w Grodnie, patrzenie w drzwi. Bo cóż, majster powie prawdę, że kazał pojechać tu, a tam byłem na czarno, we własnych sprawach jakichś. Kto wchodził do baraku, patrzyłem, uważałem że to już idą po mnie. Ale nikt nie przychodził, nic, dzień po dniu. Jak nikogo nie było, wyciągnąłem wniosek, że przecież leżę, bo nie mogę się poruszać. To po co im taki, co mają ze mną robić? Jak wyzdrowieję, to mnie wtedy zamkną. O 28 km od Steyra był obóz śmierci Mauthausen, o którym wszyscy wiedzą. Więc co mnie czeka? Samochód nie istnieje. Sabotaż. My popowstaniowi byliśmy na specjalnych oddzielnych kartotekach. Więc albo czeka mnie Mauthausen, albo więzienie. Odleżałem trzy i pół tygodnia. Wypuścili mnie. Nie mogę głową ruszać, bo to wszystko jest jeszcze świeże, to jest rana. Przyszedłem rano, zameldowałem się. Rano jest ten kociołek, rozdysponowanie.
    </section>
    <section>
        <time>23735</time>To się mieściło w takim baraku. Wszedłem, powiedziałem dzień dobry. Majster spojrzał: <span style="font-style: italic;">Wyjdź, poczekaj.</span> Załatwia w tej chwili. I jak jak się odwracałem do drzwi, żeby wyjść przed barak, to zauważyłem, że on wziął słuchawkę. To znaczy że moje domysły były słuszne. Jak się tylko zjawię, to ma ich powiadomić, żeby po mnie przyjechali. I stojąc przed drzwiami tego baraku tak patrzyłem na tą ulicę. I jak tylko samochód osobowy jechał, to patrzyłem, czy się zatrzyma, czy nie. Ale wszyscy jeździli, nikt nie stawał. I tak gdzieś, ja wiem, koło ósmej, wpół do dziewiątej, jak się obrobił z tym co trzeba, wyszedł. Stanął obok mnie, wyjął pudełko z papierosami, wyjął papierosa. <span style="font-style: italic;">Ty palisz?</span> Ja mówię:<span style="font-style: italic;"> Nie, dziękuję, nie palę.</span> Włożył wolno do ust papierosa, przypalił go. <span style="font-style: italic;">Po coś ty tam pojechał? </span>Mówię: <span style="font-style: italic;">Pojechałem po chleb. – To co, głodny byłeś? Ja mówię: No, chciałem chleba kupić. – Verflucht, że wy też wciąż głodni jesteście. </span>Pomyślałem: <span style="font-style: italic;">cholera, dobrze tobie tak mówić. Macie te kartki, jakie one są, takie są, ale żona zawsze coś wykombinuje.</span> Nic nie odpowiedziałem.
    </section>
    <section>
        <time>23840</time>Rozejrzał się, spojrzał na mnie i mówi: <span style="font-style: italic;">Oni byli u mnie.</span> Mówię: <span style="font-style: italic;">Majster, spodziewałem się, że oni do pana pojadą. – Ale powiedziałem im, że kazałem ci tam pojechać.</span> Spojrzałem na niego, mówię: <span style="font-style: italic;">Dziękuję majster. </span>Co mogłem innego powiedzieć? <span style="font-style: italic;">Ale pamiętaj, tylko ty i ja o tym wiemy. Żebyś na sztubie tego nie powtórzył. I wystrzegaj się Polaków.</span> Bo między tymi naszymi pracownikami, którzy pracowali w transporcie, też były wtyki, które kapowały. Zrozumiałeś? Mówię: <span style="font-style: italic;">Tak, javohl. – Możesz pojechać? </span>Ja mówię: <span style="font-style: italic;">Mogę pojechać, ale nie mogę głową kręcić. – No to weź miotłę i zamiataj.</span> I tak prawie tydzień czasu zamiatałem, robiłem takie porządki. I potem dał mi inny samochód i dalej jeździłem. Tak, że znów był uśmiech losu. W obozie trafiłem na szefa Austriaka, który uchronił mnie albo przed Mauthausen, albo przed więzieniem.
    </section>
    <section>
        <time>23933</time>Ponieważ to już były pierwsze dni kwietnia, prawdopodobnie bym przeżył i w Mauthausen i w więzieniu. Ale bym jeszcze dostał w skórę, a tak mogę z panem rozmawiać. Ale ja też Austriaka uratowałem, ale to w dalszych, że tak powiem, historia będzie. No cóż, byłem na ewakuacji Wiednia. Jak Sowieci brali Budapeszt, a z Budapesztu do Wiednia jest tylko 250 km. Naczelna dyrekcja Steyra mieściła się w Wiedniu. To się historia powtórzyła to co było w Warszawie, jak Niemcy... 1939 rok, mówiłem panu. Urzędnicy, złapał małą walizeczkę i wywozili do Wilna, do Brześcia, żeby dalej od tego frontu, bo administracja musi pracować. Więc Steyr też już się liczył z tym, że Wiedeń może niedługo paść i już tych ludzi... Ale u Niemców było w porządku, bo z rodzinami. I u Niemców było tak, że szofer to był kapitan statku. On za wszystko odpowiadał i musieli go szanować.
    </section>
    <section>
        <time>24030</time>Siedemdziesiąt pięć kilo liczy się osoba, dziecko według szacunku i bagaż według szacunku. Więc pusto pojechałem do Wiednia, zameldowałem się przy dyrekcji. Tam już czekała gromada ludzi: kobiety z dziećmi, mężczyźni. I ten który tam był z dyrekcji upoważniony do tego, przydzielał ich. Trzy tony nośność... O węglu chyba panu mówiłem, jak ten ojca na Syberii na Towarowej nalewał wagon węgla. Załatwił i kilku złapał żołnierzy niemieckich, kilka samochodów, żeby ten węgiel przewieźć. To trzeba było szybko, bo przecież to było kradzione. <span style="font-weight: bold;">Nie, nie było tego. Nie pamiętam.</span> No to to skończę. Więc wsiadają na ten samochód. Podchodzi: <span style="font-style: italic;">Jeszcze walizkę </span>– i wtyka mi pudełko jakiejś konserwy mięsnej, czy rybną. Jacy grzeczni, jacy potulni.
    </section>
    <section>
        <time>24129</time>No jeszcze, jeszcze jedną mam tutaj, jeszcze pakunek jeden. Mieszkaliśmy w sztubie takiej dziesięcioosobowej, to kilka dni objadaliśmy się, bo przywiozłem tyle tego, co narzucili. Cholera, Polak, Słowianin, to jest zawsze taki miękki. Tak patrzyłem na to i myślałem: <span style="font-style: italic;">powinienem się cieszyć.</span> Zniszczyliście mnie, spaliliście. Tutaj jestem traktowany jak nie człowiek, untermensch. Przeszedłem przez to wszystko. No, jak patrze na te dzieci, na te kobiety, to jakoś, wie pan, żal było tych ludzi. Żal było tych ludzi. Mimo że nam tyle krzywdy zrobili, że nas... Bo wtedy kiedy to się wszystko działo, to Austriacy chodzili z podniesionymi głowami. To już myśmy byli w ostatnim roku wojny, to Austriacy sobie przypomnieli, że oni są Austriakami, wszyscy. Bo przedtem – to co opowiadali starzy więźniowie, ci którzy siedzieli w obozie już kilka lat – to byli jak Niemcy. Ale myśmy byli w ostatnim roku, to już był stosunek taki, wie pan, odwilżony, że tak powiem. To też robiłem. I teraz przechodzimy do następnych przeżyć. Jakoś później zjechałem.
    </section>
    <section>
        <time>24238</time>Siedział tylko majster... Aha, w 1944 roku, kiedy nas tam jeszcze nie było, w końcu zimy, gdzieś od stycznia-lutego, co jakiś czas przy dobrej słonecznej pogodzie zaczął się pojawiać malutki samolocik. Nad Steyrem, nad miastem. Przylatywał, krążył i odlatywał. Nikt go nie ruszał, bo takiego jednego gówienka nie było co, ale władze rozumiały, że to musi być wywiadowczy samolot. Bo już w 1944 haratali im przemysł. A w Steyrze jeszcze była czynna taśma, z której codziennie schodziło 47-48 samochodów dla potrzeb wojska. To był tak zwany A typ zaopatrzony w ośmiocylindrowy, powietrzem chłodzony silnik, z napędem na przednie i na tylne koła, który brał na siebie półtorej tony amunicji, a na hak działko. Lekkie działko artyleryjskie. I musiał przejechać po oranym, po ornym polu.
    </section>
    <section>
        <time>24334</time>Dlatego ten A typ. I codziennie z taśmy schodziło 47-78 samochodów. Z tym, że Steyr był fabryką w stu procentach samodzielną, poza ramami. Ramy przychodziły gdzieś z zachodu, z ciężkiego przemysłu, który robił ramy. I jak się szło rano do pracy, to jeżeli stały lory z ramami, to znaczy, że tego dnia taśma będzie czynna. A jeżeli ram nie było, to znaczy, że gdzieś po drodze zbombardowali czy tory, czy transport. Bo nie ma ram. A reszta wszystko, nawet mieli... Nie garbarnię, ale pracownię taką, gdzie się robiło ze skóry jakieś uszczelki, czy z ceraty. To wszystko Steyr miał na miejscu. Więc nie było wątpliwości, że jest tak samo gdzieś tam zanotowany jako do zniszczenia. Więc Niemcy zrobili to, że wzywali narodowościami. A siedzieli wszyscy: i Grecy, i Włosi, i Francuzi, i Hiszpanie, Słowacy, Czesi... Miał pan w obozie wszystkie narodowości. Więc wzywali na takie spotkania.
    </section>
    <section>
        <time>24445</time>I między innymi do Polaków było takie przemówienie: <span style="font-style: italic;">Widzicie i wiecie o tym, że tu przylatuje taki samolot. To jest bez wątpienia samolot wywiadowczy i jak chce, niech sobie fotografuje. My wiemy o tym, że wy czekacie na coś, bo liczycie, że z nami wygrają. Więc przyjmijcie do wiadomości, że nikt nic nie wygra. Żaden, nie tylko samolot obcy, ale obcy gołąb tu nie przyleci. Nie łudźcie się, nie liczcie na to i macie spokojnie pracować. Macie wydajnie pracować i niech wam żadne sabotaże do głowy nie przychodzą. Jeżeli będzie kiedykolwiek nalot, w tych górach są wyżłobione kamery, wszyscy mają chować się tam, a my sobie poradzimy. A teraz iść do roboty.</span> I w Palmową Niedzielę Wielkiejnocy 1944 roku...
    </section>
    <section>
        <time>24524</time>Nas jeszcze tam oczywiście nie ma, bo wtedy się akurat getto pali w Warszawie, przylecieli Amerykanie. Nikt nie chciał się chować, tylko wszyscy korzystając z tej swobody wylegli na tym wolnym terenie. Jak Amerykanie posypali, to potem mało nóg nie połamali, jak lecieli do tych schowków, żeby się ukryć.(śmiech) Zbombardowali parę hal. W ciągu paru tygodni jakimiś płytami pilśniowymi, jakimiś innymi płytami, pozatykali dziury, pozakładali jakieś belki i Steyr ruszył normalnie do roboty. Ale był rozkaz, że tak jak wszyscy muszą się skryć w schronach, to na wypadek bombardowania, transport, obojętne gdzie by nie był, wszyscy muszą zjechać na teren fabryki. I w tym bombardowaniu prawie 40 % transportu zostało w Steyrze zniszczone. Nauczeni tym smutnym doświadczeniem – a ludzi trzeba karmić – wpadli na inny pomysł.
    </section>
    <section>
        <time>24622</time>Okolicznym góralom, okolicznym chłopom, jeżeli miał... A na terenie obozu był magazyn żywnościowy z prawdziwego zdarzenia. W promieniu 30, 40, góra 45 km, jak chłop miał cztery pokoje, to mu ostatni pokój zabierali, rekwirowali, i robili w tym pokoju magazyn. Był objazdowy magazynier z plombownicą, z kluczami, który tam ładował prosto z wagonu to co przyszło w danej chwili. Tam ładował, plombował i to leżało. Jak była potrzeba, to samochód jechał i przywoził to co trzeba, bo on wiedział, co tam jest. I otóż ja zjechałem z jakiejś trasy później, majster jeszcze siedzi, zawołał mnie i mówi: <span style="font-style: italic;">Słuchaj, no jest taki kłopot. To nie jest dużo, to jest niepełne dwie tony, ale trzeba odwieźć do magazynu z wagonu.</span> A wagony to były na wagę złota i to osiowe, to wie pan, to był stryczek. I jakby udowodnili, że wagon przetrzymany, to tamten zawiadowca tych wagonów, czy coś, to od razu ubrali by w mundurek i na wschodni front.
    </section>
    <section>
        <time>24725</time>Bali się tego, więc wagony to było słowo, które wszystkich stawiało na baczność. Stoi ten wagon i trzeba go rozładować. A ty jesteś sam, czy byś nie pojechał? Nie w formie polecenia, tylko w formie takiej delikatnej prośby: <span style="font-style: italic;">czy byś nie pojechał. </span>Ja mówię: <span style="font-style: italic;">No co, pojadę majster, jak trzeba. – No to tu jest właśnie magazynier, siadajcie i jedźcie. </span>Ten magazynier wsiadł do mnie, pojechaliśmy na bocznicę. Wytargałem te prawie półtorej tony i dalej już on pokazał drogę. Gdzieś tam w górach, bo to taki teren tam jest górzysty. Przyjechaliśmy, tam wyładowałem do takiego dużego pokoju mieszkaniowego. I ten magazynier... Oni wszyscy byli głodni. Wszędzie, gdzie była okazja coś zjeść, to oni już byli pierwsi tam. Pogadał z tym chłopem, czy tam jego żona nie ma czegoś, nie zostało. Dobrze. Zawołał jego, chłop podszedł do tego magazyniera i zapytał go, czy można mnie dać jeść. Oczywiście magazynier się zgodził, nikt nas nie widzi, więc i ja znalazłem się przy tym stole.
    </section>
    <section>
        <time>24824</time>To wyglądało w ten sposób. Chłopi nie mieli kartek na chleb, musieli piec sami. Więc na środek stołu trafił bochen chleba. Potem następnie miska gorących ziemniaków, w obierkach oczywiście, i miska kwarku, czyli twarożku. Mnie interesował przede wszystkim chleb, bo tutaj chleb se kroił każdy sam. No to ja już odpowiednio ten chleb sobie ukroiłem. Potem te gorące ziemniaki i ten twarożek, ten kwark. Naprawdę najadłem się i byłem naprawdę usatysfakcjonowany. Jak wróciłem, następnego dnia rano zameldowałem się, majster zapytał: <span style="font-style: italic;">No jak, załatwiłeś wszystko? – Załatwiłem. – A zadowolony jesteś?</span> Ja mówię: <span style="font-style: italic;">Jestem zadowolony i powiem majstrowi, szefie, że mogę jeździć. – Tak?</span> Ja mówię: <span style="font-style: italic;">Bardzo chętnie będę jeździł.</span> A ja po tym liście żony, po tym ostatnim liście żony i jeszcze po tym, jak ujawniła się ta siostra tego kolegi, ja przestałem spać. Ja byłem cały spięty, że jeżeli ją złapali i wywieźli do tego obozu, to co się dzieje z dziećmi? Jak sobie matka radzi, z jednej strony, a jak ona, wychowana w tym spokojnym Wilnie, tym mieście emerytów, jak ona trafiła do obozu, jak ona sobie z kolei poradzi?
    </section>
    <section>
        <time>24939</time>I to się zmieniło na takie samopoczucie, że ja po prostu nie spałem. Ja na tej pryczy, na tych dechach twardych – mimo że do tej pory zmordowany wracałem, to tej twardości nie czułem – ja po prostu nie mogłem zasnąć. O wpół do piątej rano była pobudka i ja wstawałem jak pijany. Ja potem w ciągu dnia jak gdzieś moi pomocnicy rozładowali coś, to ja w kabinie siedząc przysypiałem te pół godziny, czy coś takiego. Ale jak ten wagon biorę o szóstej po południu, to póki go załaduję, póki go dowiozę, rozładuję i wrócę, to była godzina prawie pierwsza, to ja padałem jak trup. Więc miałem dwie okoliczności, które podpowiedziały mi, że jednakże jest sens to robić. Bo jedna – najadałem się. Nie było przypadku, żeby chłopi nie dali. I wszyscy jednakowo – to był chleb, ziemniaki... Tam o żadnych wędlinach, o żadnych kiełbasach, boczkach nie było mowy.
    </section>
    <section>
        <time>25018</time>Niektórzy do tego dodali jeszcze szklankę mostu. Moost, tak się wymawia. W terenie górskim, tam gdzie myśmy byli, jak tą anemiczną trawę pan zerwał, kępkę, to tam były już kamienie. Kamienie, kamienie i kamienie. I mógł pan te kamienie tak, ja wiem, cholera, pół metra w dół. I dlatego drzewa, które tam rosły, to były karłowate. Bo one tylko tyle się żywiły, ile w tej cienkiej warstwie tej ziemi mogły. Ale u Niemca nic nie mogło się zmarnować. Każdy Niemiec miał prasę i te jabłuszka zbierali, żadne jabłko się nie zmarnowało. To była forma, gdzie prasa wyciskała taki stożek 25x25x25. Wyciskała z tego sok. I ten wyciśnięty miąższ oddawali... Mieli woły do uprawy tych swoich wzniesień, bo tam koń chyba by nie poradził. Karmili tym bydło. A z tego soku po fermentacji powstawał napój. Niskoalkoholowy, ale przefermentowany. I to się nazywało most. Ponieważ gasthausy piwa nie otrzymywały, bo piwo wszystko szło do miasta i na front, tam gdzie trzeba, to chłop nie miał gdzie pójść wieczorem i napić się tego piwa.
    </section>
    <section>
        <time>25125</time>Mógł się napić własnego mostu. Niektórzy po tej kolacji proponowali szklankę tego mostu. Niektórzy. Ale przy każdej okazji jak przyjechaliśmy, jak już samochód się rozładowało, to tym chlebem i tymi ziemniakami poczęstowali. I potem te wszystkie takie wyjazdy to już majster dla mnie dawał. No i ta praca normalnie przebiegała. Myśmy nie mieli pojęcia, w ogóle nikt o tym nie słyszał, że już się zbliżają Amerykanie i Rosjanie. I w sobotę 5 maja zjawili się Amerykanie. Fabryka była na takim wzniesieniu, i wtedy zobaczyłem... Czołgi mnie nie zdziwiły, ale te białe pięcioramienne gwiazdy. Co, skąd, cholera? A to tak na marginesie powiem, bo to mnie osobiście frapuje. Majster kazał pojechać z jakimś wyższym rangą oficerem – to był chyba major – do Linzu.
    </section>
    <section>
        <time>25230</time>Linz był od Steyra oddalony o 40 km. I jadąc tam, ten – bo to był esesman – zapalił papierosa i zapytał mnie, czy ja chcę. Ja co prawda nie paliłem, ale papieros, przynajmniej w ostatnim roku wojny, bo w tym czasie tam byłem, to była obiegowa waluta. Bo ja wymieniałem pięć papierosów za bochenek chleba z palaczami. Powiedziałem że palę. Wziąłem i schowałem do kieszonki. On wyjął z kieszeni dwie paczki Juno, to były takie trochę gatunkowo lepsze papierosy. Dwie paczki wyjął i podał mi. No weź, weź. Więc wziąłem. Ale byłem zdziwiony, że on mnie z petką, widział kto go wiezie, że on mi te papierosy daje. Ale podziękowałem, schowałem do tej większej kieszeni. I potem zaczął mówić, że wojna to jest zły wynalazek, że lepiej byłoby, gdyby się wojna skończyła.
    </section>
    <section>
        <time>25324</time>Że on pracował w księgowości... Esesman, oficer wyższy rangą i jak gdyby się usprawiedliwia przede mną? Cholera wie, o co mu chodzi. I w pewnej chwili zobaczyliśmy, że nad środkiem szosy, nad nami, przeleciał niewielki samolot. Ale nie wiem co i jak, więc jadę dalej. I to wszystko zaczęło mnie jakoś... To wszystko mi nie pasowało. Dojechaliśmy do Linzu, on wiedział dokąd pojechać, bo to jest duże miasto, poprowadził mnie. Przyjechałem tam, kazał wjechać na podwórko. To był jakiś urząd, nie wiem, to nie były koszary. Jakiś urząd. Pełno esesmanów, rozbiegane to wszystko było, jakieś takie podenerwowane. Kazał mnie stanąć z boku. I potem przyszedł z cywilem średniego wzrostu, i powiedział, że ja nie wracam do siebie do bazy, do garażu, tylko jestem do dyspozycji tego pana.
    </section>
    <section>
        <time>25418</time>Odsalutował mu i poszedł. Z tym cywilem objechałem kilka obozów, między innymi Ebensee Zement, potem Gusen. Jeździłem z nim prawie trzy dni. W tym Gusen siedziałem w samochodzie, czekałem. Podszedł do mnie w randzie sierżanta esesman, zapytał mnie, czy jestem głodny. Mówię, że tak, bo przecież jeżdżę. Zawołał mnie...Zaprowadził mnie na stołówkę dla podoficerów. Dostałem miskę ziemniaków puree okraszonych bardzo mocno masłem, do tego pajdę chleba. Usiadł przy mnie, zaczął ze mną rozmawiać. Powiedział, że jest Czechem. Co za...? To wszystko było jakieś niezrozumiałe. I po prawie trzech dniach tego jeżdżenia zostałem w końcu zwolniony.
    </section>
    <section>
        <time>25509</time>Przyjechałem wieczorem 4 maja do siebie do obozu, bo to było w nocy, wjechałem na podwórko obozowe. Podszedł do mnie werkschutz. To była ta ochrona, prawda, obozowa. Werkschutz, ochrona fabryczna. Doszedł do mnie i za nim przyszedł jakiś feldfebel z Wehrmachtu. I ten werkschutz powiedział, że był telefon od Schauflingera, czyli od majstra, że teraz jestem do dyspozycji tego podoficera, tego feldfebla. Powiedziałem, że jestem zmęczony, bo przecież trzy dni byłem w drodze. Tylko ta jedna jazda, ale trzeba pojechać, bo to jest pilne. Usiadł obok mnie, wjechaliśmy do jakichś koszar. To był samochód ciężarowy. Nie mieli niczego innego, więc pojedynczo ich woziłem tym sztajerkiem półtorej tony. Wskoczyło na to dwudziestu kilku młodych podporuczników. On usiadł koło mnie i po drodze wytłumaczył mi, że to są oficerowie po szybkim, sześciotygodniowym przeszkoleniu.
    </section>
    <section>
        <time>25620</time>Dostali przydział i on jedzie ze mną jako... Po prostu pokaże mi drogę. Przejechałem z nim około 40 km. Wjechaliśmy do lasu. Przez ten las jechaliśmy jakimiś duktami leśnymi. Zwróciłem uwagę, że do drzew były poprzybijane deski przycięte na szpic jako wskaźniki, i tam były jakieś pojedyncze cyfry i pojedyncze litery. W końcu dojechaliśmy do dużego baraku i oni zeskoczyli: <span style="font-style: italic;">Jesteś wolny, możesz wracać.</span> I polecił mi pilnować... Już naprawdę nie pamiętam, dwie, czy trzy litery i cyfra. I wtedy wyjadę do drogi. Jak on wysiadł ja byłem skonany. Pomyślałem sobie: <span style="font-style: italic;">nie, tutaj coś jest nie tak.</span> Te papierosy, to objeżdżanie koncentracyjnych obozów...
    </section>
    <section>
        <time>25722</time>Nie będę jechał teraz do obozu, tylko po prostu tutaj sobie stanę z boku i prześpię się. I tak spałem chyba do godziny piątej rano, bo już było widno. Jak przebudziłem się, zacząłem jechać. I jak dojeżdżałem do drogi, to stały dwa duże mercedesy. Przy jednym z nich na masce była rozłożona mapa, obok tego generalska marynarka. Drugi był w mundurze generalskim. Coś tam na tej mapie sobie nerwowo tłumaczyli. Doszedł do mnie jakiś oficer, zapytał skąd jestem. Powiedziałem, że z fabryki Steyr. Co tu robię? Powiedziałem, że przywiozłem młodych oficerów. No to powiedział: <span style="font-style: italic;">Masz jechać tędy, prosto.</span> Odjazd. Po tej gestykulacji nad tą mapa tych generałów, zauważyłem, że to było takie nerwowe, pośpieszne. Ale pojechałem.
    </section>
    <section>
        <time>25809</time>Przyjechałem do siebie już, było gdzieś tak koło południa. Majstra nie było, więc wjechałem na teren fabryki. I będąc właśnie na terenie fabryki z góry zobaczyłem ten czołg amerykański. Do nas do Steyra weszli bez jednego wystrzału Amerykanie w sobotę 5 maja, około godziny 12-13. Dlaczego o tym panu mówię? Mówię o tym, że mnie kusi, podnieca w jakiś sposób... Kiedy się rozpoczął proces Eichmanna, to oglądając zdjęcia w gazecie przypomniała mi się sylwetka tego, który ze mną te wszystkie obozy objeżdżał. Pięćdziesiąt procent daję na to, że woziłem Eichmanna. Amerykanie byli już blisko. Już się skończyły te marsze śmierci, gdzie dawali bochenek chleba i kostkę margaryny i pędzili.
    </section>
    <section>
        <time>25907</time>Z szosy widziałem trasę ich przejścia, to nie było źdźbła trawy. Bo ci ludzie ten chleb zjedli błyskawicznie, a potem to co było zielone, to wyrywali, ratowali się. Bo ci ludzie, głodni ludzie, w tym długim marszu padali. Więc być może, że... Ale podkreślam, że to tylko być może, że może akurat w moich historiach życiowych mógł się zdarzyć taki przypadek. No więc weszli Amerykanie, wróciłem do obozu. Miasto puste, ogólna radość w obozie. Tak jest, już wszyscy wiedzą, dla nas koniec wojny. Sobota, 5 maja. I zaczęli do nas napływać do obozu w pierwszym rzędzie więźniowie z Mauthausen. Bo zarząd uciekł, esesowcy pouciekali, obóz pusty, ale przecież wiedzieli, że tu jest obóz po sąsiedzku. Więc to wszystko do nas. W obozie natychmiast pojawiły się radia. Więźniowie, ci kaceci, to byli ludzie bezwzględni.
    </section>
    <section>
        <time>26004</time>Oni z tą śmiercią obcowali na co dzień, od świtu do nocy. U nich życie się w ogóle nie liczyło. Oni zbulwersowani tą wolnością, że udało się przeżyć, niszczyli wszystko. W tych ludziach była jakaś potężna siła niszczenia. Austriacy byli oczywiście wystraszeni. Oni wchodzili do mieszkań, do domów, z nikim nie rozmawiali, to co im było potrzebne, to co znaleźli brali i wracali do nas. Zaczęli niszczyć samochody, które garażowały – między innymi i mój – na terenie naszego obozu. Moja pierwsza myśl była taka - ponieważ tam było zmagazynowane również to drewno – załadować ten swój samochód drewnem i wracać jak najszybciej do domu. Jak byłem na sztubie, słuchałem tego radia, słuchaliśmy wszystkich możliwych stacji. Bo wszyscy mówili już, wszystkich się odbierało, ale myśmy słuchali Londynu. Więc Londyn krzyczał bez przerwy, bez przerwy to nadawali: <span style="font-style: italic;">Polacy, gdzie byście nie byli w tej chwili, w jakiej części Niemiec, w tej cześć już wyzwolonej, macie zostawać na miejscu. </span>
    </section>
    <section>
        <time>26117</time>Oficerowie łącznikowi już są w drodze do was i wydadzą wam instrukcje, co należy dalej czynić. Oczywiście, myśmy liczyli, że nam powiedzą, jak będziemy jechali do domu. Poza tymi z kacetu do nas zaczęli napływać wywiezieni na roboty do chłopów, bo też logicznie myśląc, uważali, że obozy będą transportowane w pierwszej kolejności. Więc zaczęło się to u nas zaludniać. W niedzielę następnego dnia... W naszej grupie warszawskiej było dwóch kolejarzy, którzy byli zatrudnieni. Jeden na pewno był w wieku ponad 40 lat, więc był doświadczonym maszynistą, drugi był młody, jeździł z nim jako pomocnik. Oni mieli fabryczną lokomotywę do dyspozycji, na niej pracowali. Im nie wolno było wyjeżdżać w trasy, tylko w obrębie stacji i fabryki, ściągali wagony, które przychodziły.
    </section>
    <section>
        <time>26222</time>To był taki pojazd, to był ogromny baniak wielkości lokomotywy normalnej, który się napełniało parą do czternastu atmosfer, i jak manometr wskazywał spadek ciśnienia do czterech atmosfer, to już musieli wracać do fabryki, podłączyć się pod przewód, zatankować parę i z powrotem wyjeżdżali. Wspominam o nich dlatego, że bardzo ciekawa jest historia tego młodszego. Jaki los potrafi być drastyczny, drapieżny. Oni byli z parowozowni „Praga”. Nie znali się w pracy, tylko spotkali się tutaj u Gerlacha. Ten młody należał do AK. I oni rozpoczęli powstanie. Nie wiem, czy pan wie, ale powstanie na Pradze trwało półtorej dnia. Dowódca okręgu praskiego, w randzie kapitana, doświadczony sztabowy oficer, po półtoradniowej walce jak się zorientował, że to powstanie to jest pomysł nie z tej ziemi, rozwiązał.
    </section>
    <section>
        <time>26327</time>On już nie żyje, niedawno umarł. Miał dużo człowiek przykrości, sądzili go, opluwali go itd. Ale zanim on zdążył rozwiązać to powstanie, to oddział tego młodego kolejarza o którym mówię, wpadł w zasadzkę i ich złapali Niemcy. Zapędzili na cmentarz żydowski, tak zwany kierkut. Bo jeden cmentarz, ten ekskluzywny, to jest Okopowa, a tam był drugi, dla plebsu, powiedzmy. Ich było chyba z siedemdziesiąt osób, jak on sobie przypomina, i oni kopali sobie rów, rozebrani do połowy. Część tego rowu już była zasypana, więc prawdopodobnie tam już leżeli poprzednio rozstrzelani. A przed nimi stał ustawiony karabin maszynowy, przy którym ten celowniczy, czy jak tam się nazywa, coś tam majdrował, szykował itd.
    </section>
    <section>
        <time>26410</time>No więc jego wspomnienia. Tam sobie zdali sprawę... Bo tam Niemcy rozwalali na tym żydowskim kierkucie. On sobie zdał sprawę z tego, do czego oni są, co ich tu czeka. Potem historie życia. Potem matka, której już nie zobaczy. To tak wszystko mu kolejno dochodziło do świadomości. I potem już te ruchy łopatą stały się raczej takie, mówi, już jakieś zobojętnienie, mechaniczne. I jak ten rów był wykopany poniżej kolan, na motocyklu przyjechał jakiś esesowiec z jakimś papierkiem do tego, który nad nimi stał i ich popędzał schneller, schneller. Dał mu ten papier, ten rozkaz. Ten przeczytał, krzyknął: <span style="font-style: italic;">Halt! I ubierać się. </span>
    </section>
    <section>
        <time>26498</time>Więc on mówi, że jeszcze był w spodniach, ale koszula, jakaś kurtka, coś, leżało na ziemi. Mówi, że nie mógł trafić rękami do rękawów koszuli. Jakieś dziwne osłabienie, po prostu brak świadomości w ogóle. No i znów te schneller, schneller, ubrali ich i prosto z kierkutu przypędzili do kościoła św. Wojciecha. A z kościoła św. Wojciecha niektórzy z nich, między innymi oni, trafili do Gerlacha i razem przyjechaliśmy do Steyra. To była para arystokratów między nami, w naszym środowisku, bo oni byli już nietykalni. Nas mogli przenieść do innego obozu, przewieźć, coś takiego. Kolejarzy nie było, kolejarze byli na wagę złota. Więc kolej im do obsługi tej lokomotywy nie dała nikogo, ale jak się znalazł wśród tych, no to obsadzili tą lokomotywę i oni byli. Ten chłopak był pełen życia, pełen humoru. Słownika używał, którego nie będę powtarzał.
    </section>
    <section>
        <time>26598</time>Jak on: <span style="font-style: italic;">Chcieli mnie zatłuc te takie i tak dalej, ale nie udało im się. Ale ja im pokaże jak się załatwia sprawy.</span> I w tą niedzielę 6 maja przyjechał jakiś Polak, który pracował u bauera, takim starym samochodem. Starym sztajerkiem, którego ten chłop, gospodarz, używał prawdopodobnie do miasta, jakieś ziemiopłody woził itd. Ten Polak, który tym przyjechał, on prawdopodobnie u niego traktorem jeździł, bo z tym samochodem to on sobie z trudnością radził. On ledwo... Po prostu nie umiał samochodem jeździć. Ale przyjechał jakoś. No i po co przyjechał? No przyjechał dowiedzieć się, kiedy będą nas do domu ewakuować itd. My tak samo nie wiemy jak wy będący u chłopa. Ale ktoś podszepnął, że może na ? w tym familien lager. Bo nie mówiłem panu, że była część pracowników Gerlacha tutaj w Warszawie, która logicznie myśląc... Mieszkali na Woli, pobiegli do domu i wrócili z powrotem na teren fabryki z żonami, z dziećmi itd.
    </section>
    <section>
        <time>26709</time>Tak, że w tej naszej grupie warszawskiej było sporo kobiet z dziećmi, były rodziny, była część ludzi. I na drugim brzegu Ennsu właśnie, tam gdzie była montownia silników lotniczych... Bo Steyr montował silniki mercedesa, te dwunastocylindrowe, które były w messerschmittach, to tam było flumo abteilung 1?, to znaczy oddział lotniczy. I przy tym flumo był mały obóz, który się nazywał familien lager. Tam były kobiety z dziećmi. To nie było tak, że one siedziały z tymi dziećmi, tylko były dyżurne, które pilnowały dzieci, było ich kilka. A reszta też pracowała. Tylko to cyklicznie szło, kolejno te dyżury były wyznaczone. No, przyjechaliśmy tam, kobiety się ucieszyły, bo myślały, że myśmy przywieźli wiadomości. Ale myśmy do nich przyjechali po wiadomości. No więc nie załatwiliśmy nic. A tym samochodzikiem, obok tego szofera ten maszynista właściwy – on był najstarszy wiekiem między nami – usiadł obok niego.
    </section>
    <section>
        <time>26801</time>A na tej skrzyni ładunkowej to nas usiadło czterech. Znaczy, myśmy siedzieli po dwóch na podłodze. Tam były takie te boczki, bo to taka półciężaróweczka, te boczne ścianki. To myśmy na podłodze siedzieli, kolana pod brodą i tam nas się czwórka zmieściła. Między innymi ten młodszy kolejarz. Ale on nie usiadł naprzeciwko mnie, bo ja siedziałem na podłodze, tylko usiadł na tej klapie bocznej. Jak zaczęliśmy wracać z powrotem, mówię do niego: <span style="font-style: italic;">Słuchaj, ty się nie wygłupiaj i usiądź jak człowiek do cholery. Przecież widzisz, że on szarpie, nie panuje nad tą kierownicą. On prawdopodobnie traktorem, cholera, jeździł, bo przecież to nie jest szofer. Usiądź. – A co mnie tam, będę się cisnął. Dobra jest. </span>I zjeżdżając z takiej niewielkiej górki, na łuku drogi, droga była szutrowa... Co tam było przed tym samochodem nie wiem. Ten przyhamował,szarpnęło tym wozem i ja tylko zobaczyłem nogi tego chłopca i wypadł.
    </section>
    <section>
        <time>26894</time>No więc zatrzymaliśmy się, ponieważ ja byłem z tyłu, wyskoczyłem pierwszy, dobiegłem do niego. Leżał na wznak, miał oczy otwarte. To były oczy rozczarowanego, zdziwionego dziecka, którego ktoś skrzywdził. Otwarte oczy. To jest też rzecz, której nie można zapomnieć. Rozdarłem mu koszulę, położyłem rękę na sercu, bo tyle z medycyny wiedziałem. Chłopcy doskoczyli też. Ten starszy wziął rękę, puls: <span style="font-style: italic;">Cholera, nie żyje. </span>Co robić? Samochody wojskowe mkną, wszystko ciężarowe, przeważnie Murzyni za kierownicą. Podnosimy ręce, nikt nie staje, nie zwracają uwagi. To jest dopiero drugi dzień, wojna jeszcze trwa. Bo to jest dopiero 6 maj. Przypomniałem sobie, że nad rzeką, między dworcem a rzeką była taka mała uliczka, w której by fryzjer, który strzygł.
    </section>
    <section>
        <time>26994</time>Bo nam nie wolno było chodzić do fryzjerów, nam nie wolno było chodzić do kina, do teatru, do kościoła. Bo nam w ogóle nie wolno było wychodzić. Ale jak udawało się wyrwać, to się chodziło właśnie do niego, płaciło mu się 2 marki zamiast 50 fenigów i nie wiadomo dlaczego, on się nie bał, on się nie krępował i u niego można było się ostrzyc. A jak były naloty, to on w hełmie, z opaską Czerwonego Krzyża i z maską gazową zawieszoną na piersi pilnował swego odcinka ulicy, żeby nikt nie chodził, żeby wszyscy szli do schronu. Bo też chyba pan o tym nie wie, w czasie nalotu wszystkie mieszkania na parterze musiały zostawiać okna otwarte i włączone odbiorniki, dlatego, że bez przerwy szedł komunikat, który informował gdzie w tej chwili są samoloty, co bombardują, jakie bomby rzucają itd. Taki był porządek w czasie nalotów tam gdzie ja byłem. To sam obserwowałem. Ponieważ on miał tę opaskę Czerwonego Krzyża, powiedziałem, żeby jechać do niego, może on cośkolwiek zrobi.
    </section>
    <section>
        <time>27099</time>Dwóch czy trzech zostało przy tym chłopcu, a ja z tym szoferem pojechałem do tego fryzjera. Był zamknięty, zacząłem walić w drzwi, wołać. Wyszedł, powiedziałem, że zginął kolega, że trzeba coś... Bez słowa ubrał się, założył swoją opaskę i pojechał z nami. Wróciliśmy na miejsce i on powiedział, że on to załatwi. Ten starszy kolejarz dalej został przy nim, a ja z resztą wróciłem do obozu. W poniedziałek rano 7 maja biegniemy do tego fryzjera, żeby dowiedzieć się, gdzie jest nasz kolega pochowany, żeby jakiś kontakt utrzymać. Dochodzimy do mostu nad Ennsem, który łączy z drugą połową miasta. To jest most, rzeka Enns była mniej więcej taka. Była trochę większa, powiedzmy, niż Warta w Poznaniu. Tak próbuję porównywać. Żelazny piękny most. I tutaj stoi działko na środku, z lufą skierowaną na drugi brzeg, a na drugim brzegu stoi działko sowieckie skierowane na tą stronę.
    </section>
    <section>
        <time>27211</time>I rzeka Enns jest linią demarkacyjną między strefą wschodnią, a sowiecką. Oni z obydwu stron dochodzili do Steyra, z tym że Amerykanie byli szybsi. Weszli pierwsi, dlatego byli w sobotę i niedzielę, ale już w nocy z niedzieli na poniedziałek Sowieci dociągnęli od tej strony i już się podzielili. I my, obóz, zostaliśmy po stronie amerykańskiej, a fabryka i dworzec kolejowy po stronie sowieckiej. Tu już się normowało życie, porządek, a z tej strony dochodziły krzyki, piski, jęki, wystrzały, tłuczone szkoło. Piekło. Bo to przez rzekę niosło, myśmy to słyszeli. Więc co dalej się stało z tym chłopcem, nie wiem. Zacząłem się wsłuchiwać w te komunikaty z Londynu i mój pierwszy pomysł żeby samochodem wracać – nie, dałem spokój. Pomyślałem sobie, że to jest bądź co bądź tysiąc kilometrów, nie wiem, czy nabiorę drewna na całą drogę.
    </section>
    <section>
        <time>27309</time>Przecież pieniędzy nie mam. Zresztą żyłem pod Stalinem rok czasu, znam te stosunki. Przecież będą kontrole po drodze i jeszcze mogą do cholery zastrzelić, jak zobaczą, że jadę jakimś samochodem. Nie, więc ta koncepcja odpadła. I zacząłem analizować treść tych komunikatów, zastanawiać się. No dobrze. A już we wtorek wieczorem usłyszeliśmy, że została podpisana kapitulacja. Od czwartku samochody, które przywoziły zaopatrzenie do obozu, te same ciężarówki, już zabierały zachodniaków. Rozpoczęli od Belgów, pierwsi Belgowie. Holendrzy. Codziennie. Francuzi. Wyładowywali to co przywieźli, a na te ciężarówki ładowali tych naszych kolegów do Linzu na lotnisko, a tam już jak dalej, Bóg raczy wiedzieć.
    </section>
    <section>
        <time>27396</time>Więc już oni wracają do domu, a nas rozsadza, bo przecież my od 17 stycznia nie mamy ani kontaktu, ani wiadomości, co się dzieje z naszymi rodzinami. Ja chodzę cały w nerwach, bo ja nie wiem, co z moimi dziećmi, co z moją żoną, co z moim ojcem. Bo mówiłem panu: otrzymałem 31 grudnia króciutki, lakoniczny list, że więcej nie piszę, bo się spieszę, żeby zdążyć do domu, bo łapią na kopanie okopów. A potem ten list od siostry tego, która po kopaniu okopów wylądowała gdzieś w obozie niemieckim. Zacząłem się zastanawiać i doszedłem do wniosku, już reasumując cały przebieg sześciu lat wojny, że byliśmy oszukiwani przez tych naszych największych podobno przyjaciół. Co mi taki oficer łącznikowy zaproponuje? Wyjazd do Anglii? Po co ja tam pojadę? Przecież ja muszę do rodziny.
    </section>
    <section>
        <time>27481</time>Ale z obozu uciec nie mogę, bo przecież ani pieniędzy... Nawet dostępu do pociągu nie ma, bo pociąg jest po stronie sowieckiej. Ponieważ trochę tych zachodniaków nam ubywało... Ale jak powiedziałem, zaczęło przybywać tych robotników ze wsi i tych z obozu. A Amerykanie jak podpisali rozejm, to wezwali władze lokalne, które uciekły, bo to wszystko byli partyjniacy, więc też się bali, żeby przejęli opiekę nad obozem. W sensie gospodarczym. Bo oni są wojsko i ich rola nie polega na wyżywieniu tych setek ludzi, która tutaj się zebrała. I zaczęło jedzenie być gorsze niż w czasie ich rządów. Jak tylko weszli Amerykanie, to wszystkie narodowości porobiły narodowościowe komitety do kontaktów z dowództwem obozu.
    </section>
    <section>
        <time>27582</time>No i ktoś z tego naszego polskiego komitetu wpadł na pomysł... Wiedzieli, że ja wożę tą żywność. Zawołali mnie i mówią: <span style="font-style: italic;">Słuchaj, przecież ty woziłeś do tych zastępczych magazynów aprowizację. Chyba byś trafił?</span> Ja mówię: <span style="font-style: italic;">Oczywiście, że bym trafił. – To może byśmy ratowali się tym, bo pusty magazyn. – Nie ma sprawy. Niech Amerykanie dadzą obstawę i mogę jechać.</span> Więc poszli do tej komendantury, bardzo chętnie się zgodził, przydzieli żołnierza. Ja ze swojej sztuby wziąłem pięcioro ludzi i do pierwszych z brzegu, do najbliższego chłopa przyjechałem. On mnie poznał. Sprawdziłem drzwi, plomba nie ruszona, kłódka wisi. Więc zerwaliśmy i całe to, co było tam zmagazynowane, załadowaliśmy. Zanim zdążyliśmy załadować, to sąsiedzi...
    </section>
    <section>
        <time>27684</time>A to były właściwie same sąsiadki, bo tylko kobiety, nie było przecież jednego mężczyzny. Tylko kobieciny z dzieckiem na ręku, z dzieckiem za rączkę, niektóre były w ciąży, to przyszły prosić, żeby im cośkolwiek dać. Przede wszystkim soli, bo nie mają. To tam jakąś resztkę zostawiłem. Tutaj jest gospodarz, podzielcie się między sobą. Najciekawsze było, że niektóre były w ciąży. I pytam tego górala: <span style="font-style: italic;">Dobrze, ale mąż na froncie, a skąd ta ciąża? – Panie, to całą wojnę tak było, że jak tylko dostawał urlop i przyjechał z frontu urlopowany, to zawsze jak wracał do jednostki, to po sobie zostawił jakiś ślad. Bo przecież Hitler nakazywał, żeby jednakże uzupełniać ten stan męski, bo trzeba będzie komuś rządzić. A to naród zdyscyplinowany, więc polecenie führera wykonywali.</span> No, przywiozłem tym pierwszym kursem. Teraz zrobimy pauzę, mała dygresja. Jak mówiłem panu, dostałem tą kartkę żołnierza niemieckiego na urlopie, bo zabrali mi kartę przecież obozową, bo byłem w ruchu, jeździłem.
    </section>
    <section>
        <time>27788</time>Po naszej stronie... Bo nasza strona to było raczej centrum miasta. Steyr to niewielkie miasteczko, ja wiem, trzydzieści tysięcy. A ten drugi brzeg to była fabryka, dworzec, raczej taka cześć przemysłowa. I jak wracałem z fabryki do obozu, to po drodze w rynku była restauracja. Więc stawałem pod tą restauracją. I jak wszedłem pierwszy raz, podszedł do mnie taki około pięćdziesiątki starszy pan, oberkelner i powiedział... Widział, że mam petkę. Zapytał mnie, czy ja tu od dawna jestem. Powiedziałem, że nie. Zapytałem pana dlatego, że lepiej byłoby, gdyby pan usiadł w tej drugiej małej salce gdzieś w kąciku. Co prawda już te nastroje, złe nastroje minęły, ale może się trafić jakiś wariat i może zrobić panu awanturę, bo Polaków tutaj się nie obsługuje.
    </section>
    <section>
        <time>27880</time>Ja mówię: <span style="font-style: italic;">Ale ja mam kartę. – No tak. A dawno pan tu jest? </span>Mówię: <span style="font-style: italic;">Dosłownie kilka miesięcy. – A skąd pan jest? – Z Warszawy. – To pan chyba z powstania?</span> Ja mówię: <span style="font-style: italic;">Tak, z powstania. – No i co, to było wam potrzebne? – Wie pan, ja nie chcę na ten temat dyskutować, ważne że przeżyłem. – Nie, no ja pana rozumiem. Ja jestem Francuzem, na imię mam Gustaw. Jestem tu oberkelnerem. Pracowałem jako krupier w Monte Carlo, wplątałem się w socjalizm, ale jak zaczęły macki Hitlera sięgać wszędzie, to wyjechałem i jestem tu. </span>Był bardzo życzliwy i bardzo rozsądny, taki wyważony, sympatyczny człowiek. I podlegał jemu młody chłopak, miał niespełna 17 lat, na imię miał Heinz, który uczęszczał do szkoły kelnerskiej, ale ponieważ nie było ludzi, to musiał pracować. Praktykę, żeby szybciej do tego zawodu dojść.
    </section>
    <section>
        <time>27979</time>I potem ja już jeżeli byłem tylko w Steyrze, to nigdzie indziej nie szedłem, ani na dworzec, nigdzie, tylko do Gustawa przyjeżdżałem i tam ten posiłek, obiad z kolacją razem, spożywałem. I w pewnej chwili patrzę, jakaś kobieta pracuje, Heinza nie ma. Pytam: <span style="font-style: italic;">Proszę pana, co się stało, że Heinza nie ma. – Teraz był ostatni pobór do volksturmu, brali od 16 lat, on skończył 16 lat i został zmobilizowany. </span>I teraz wracamy do Steyra. Chcę koniecznie wyrwać się do tego domu, ale nie mam żadnych możliwości. Następnym razem pojechałem. Przed wyjazdem już postawiłem samochód pod tą wartownią, czekam na tego żołnierza. Podchodzi do mnie dziewczyna, z tych robotnic, które rzuciły prace u chłopów i przyszły do obozu z tą nadzieją, że szybciej wyjadą. Podeszła do mnie i mówi: T<span style="font-style: italic;">y podobno jeździsz i żywność przywozisz? </span>
    </section>
    <section>
        <time>28076</time>Ja mówię: <span style="font-style: italic;">Tak. – Weź mnie z sobą, co ja tutaj mam robić?</span> Ja mówię: <span style="font-style: italic;">Słuchaj, ja tu nie rządzę. Ze mną jedzie konwojent, amerykański żołnierz, i on decyduje. Jak chcesz, to poproś jego. Jak się zgodzi, to możesz jechać. Mnie to nie przeszkadza. </span>Śmiała była: <span style="font-style: italic;">A który to? </span>Ja mówię: <span style="font-style: italic;">Ten, który w tej chwili wychodzi. </span>Doszła do niego. Przecież wiejska dziewczyna, angielskiego nie znała, ale jakoś mu wytłumaczyła. I razem wrócili, mówi: <span style="font-style: italic;">Zgodził się. </span>No to ja mówię: <span style="font-style: italic;">To wsiadaj.</span> Kabina trzymiejscowa, ona pośrodku, on z tym rozpylaczem po jednej stronie, ja za kierownicą. Pojechaliśmy tam, do następnego chłopa. Wszystko się odbyło jak poprzednim razem. Ale przy rozładunku poprzedniego kursu, jak chłopcy rozładowywali ten ładunek, to te kobiety, które przedtem były... Które obsługiwały kuchnię, kucharka, wie pan...
    </section>
    <section>
        <time>28176</time>Tam był cały sztab tych kobiet, bo nakarmić kilkaset osób, to musi przecież być personel, który pracuje. Że one jakieś kartony kazały do takiego małego pokoiczku znosić. Reszta to wszystko szło na kupę, a tę odrobinę... Ja wszedłem tam i patrzę, cholera, napis: <span style="font-style: italic;">fleischkonserven, konservierte milch</span>. Konserwy mięsne, mleko skondensowane, w takich puszeczkach, jak my dzisiaj w supersamach też kupujemy mleko zagęszczone do kawy. Byłem młody, mówię, głowa pracowała. Zaraz, to gdybym ja miał mleko i to mięso, to ja mogę ryzykować iść. I jak następnego dnia już pojechałem, zabrałem tą dziewczynę, to ja już byłem nastawiony na to, że ja muszę... Jak wchodzę i otwieram ten ostatni pokój, magazyn, to muszę od razu szukać tego mleka i mięsa.
    </section>
    <section>
        <time>28280</time>No i tam pojechaliśmy. I tak sobie zaplanowałem... Amerykanin, jak otworzyliśmy, machnął ręką, wyszedł, gdzieś się na trawie położył. Ona też tam gdzieś zginęła, nieważne. I ja znalazłem, jest. Jest mięso. No to te kartony, powiedziałem chłopcom, żeby do tych skrzynek, które miałem na narzędzia i inne rzeczy, pod siedzenie, że to wszystko oddzielnie biorę. Załadowaliśmy ten samochód, z powrotem jedziemy. I jeździliśmy tymi bocznymi drogami, bo to było wokół tego miasteczka i tam te małe miasteczka się przejeżdża, więc droga szutrowa. W pewnej chwili, on milczy, ona milczy – ja prowadzę samochód, więc oni mnie nie interesują – ona mówi: <span style="font-style: italic;">Słuchaj, ty nie zwracaj na nas uwagi. </span>Pytam: <span style="font-style: italic;">Na kogo? – No, na mnie i na niego. </span>
    </section>
    <section>
        <time>28377</time><span style="font-style: italic;">– A co wy mnie obchodzicie? – No to dobrze. </span>Wstała, stanęła przed nim... Kabina jest trzymiejscowa, więc wie pan, ciaśniutko Zdjęła majtki, rzuciła pod przednią szybę. Do niego, on zdziwiony patrzy na nią. Ja też tak, prowadzę wóz, ale spoglądam, też jestem zdziwiony. Ona mu od razu sięga do rozporka. Oni guzików nie mieli, tylko wszystko na zamkach błyskawicznych. Ona do tego zamka. On nie bardzo wiedział, ale też się dołączył. Ręka mu drżała, ale wspólnym wysiłkiem jakoś ten zamek odpięli. On sięgnął, wyciągnął to co trzeba... To już był słup, bo już on zrozumiał o co chodzi. I ona się nadziała na ten słup i tak jak samochód na tej wyboistej drodze podskakiwał, to ona tak rytmicznie też... I tak jechaliśmy. Układ drogi był taki: w moim lewym oknie było zbocze do góry, potem ta półka tej drogi i spadek do brzegu rzeki Enns, zadrzewiony gęsto.
    </section>
    <section>
        <time>28484</time>A krawędź drogi obsadzona krzewami. Jechałem tak może trzy, może cztery minuty, ona tam podskakiwała, nadziewała się na ten słup rytmicznie, a on już na nic uwagi nie zwracał, bo ona była twarzą zwrócona do niego i stale mu ten widok zasłaniała. I w pewnej chwili, mówię, po trzech, czterech minutach, z prawej strony, zza takiego gęstego krzewu wychylił się mężczyzna bez koszuli. I w moment po nim wyskoczył drugi w pełnym umundurowaniu, ukląkł na drodze i podniósł ręce do góry. Ja tak nadjechałem nad niego, nie mogłem się połapać o co chodzi. Zahamowałem. Ci są zajęci. Dochodzę do nich i ten klęczący mówi do mnie: <span style="font-style: italic;">Herr Eugen, retten si uns! Panie Eugeniuszu, niech pan nas ratuje. </span>
    </section>
    <section>
        <time>28576</time>Ja patrzę, a to Heinz, ten pomocnik kelnera, który był zmobilizowany. Trafił do jakiejś jednostki, która organizacyjne podlegała, terenowo, dowództwu rosyjskiemu, temu sowieckiemu. Tych rzeczy nie znam, bo nie mogę znać. Na podstawie jakichś umów jednakże ich pędzili, oddział czterdziestu ludzi, dowódca i zastępca, czyli czterdziestu dwóch, wzdłuż rzeki Enns, do takiej wioski Ternberg, gdzie był most na drugi brzeg. Do przekazania ich stronie sowieckiej, bo oni podlegali tam. I jak znaleźli się on i ten drugi kolega w rejonie Steyra, swojego miasta, udało im się urwać. I oni szli wzdłuż szosy, ukradkiem kryjąc się, bo jechały tylko samochody wojskowe. A nasze fabryczne były pomalowane na kolor ciemnożółty, jasnobrązowy, z takim znakiem fabrycznym Steyra: takie koło i w tym...
    </section>
    <section>
        <time>28678</time>Więc wychylić się, zatrzymać wojskowy samochód to znaczy oddać się w ręce Amerykanom, a Amerykanie przekażą ich ruskim. Więc bali się. A jak zobaczyli samochód, który jest nie amerykański, to się odważyli. I ten jeden, który gdzieś koszulę zgubił, wysunął się tak na leżąco, a ten ubrany Heinz wyskoczył. W ten sposób uratowałem młodego Austriaka od niewoli sowieckiej. Jak wjechaliśmy do Steyra, do pierwszych domów, chłopcy... Jak ten poprosił mnie o pomoc, zobaczyłem kto on jest, kazałem im wstać, doprowadziłem z boku do samochodu i krzyknąłem do chłopców, żeby się zamienili ubraniami. Bo jakby ktoś z Amerykanów zobaczył, to mógłby po prostu ich zamknąć. A tak, robotnik, robotnik. A jakby zobaczyli w tym ubraniu obozowicza, to przecież wytłumaczyłby się. Szybko to przekombinowałem. Oni wleźli na skrzynię, ta skacząc z nim... Temu żołnierzowi zresztą nie w głowie było obserwowanie drogi wtedy. Oni nawet prawdopodobnie nie zauważyli, że samochód zatrzymał się.
    </section>
    <section>
        <time>28800</time>Jak wjechaliśmy do pierwszych domków miasteczka, chłopaki zapukali lekko w dach, na pierwszym skrzyżowaniu ten jeden zeskoczył i poszedł. Heinz wjechał ze mną do obozu, dlatego, że wartownik tylko sprawdzał wyjeżdżających, czy ma prawo. A jak wjeżdża, to... I Heinz spał ze mną na moim barłogu. Do 19 maja spaliśmy na jednym barłogu. Do mojej ucieczki. Spełniał taką rolę, że leżał na tym barłogu, a ja te kartony z konserwami chowałem pod swoją pryczę. Pod ten swój barłóg. A on leżał. Bo ci, którzy byli z Mauthausen, to obojętne, czyje to było, t co im się podobało, to oni brali.
    </section>
    <section>
        <time>28870</time>A ja musiałem nazbierać sobie żywności na drogę. I wtedy powiedziałem chłopcom, że ja tu nie siedzę, nie czekam, ja wracam do domu. Kto chce, może ze mną iść. I dwunastu kolegów zgodziło się, zdecydowało się. Zaczęliśmy zbierać jakieś, nazwijmy to, szmaty, bo trzeba było uszyć jakieś worki, żeby to zapakować. Jeszcze zrobiłem kilka kursów, nazbierałem tego jedzenia, tych dwóch rzeczy. I w sobotę, dokładnie po 14 dniach pobytu Amerykanów, 19 maja po południu w sobotę... W jednym z budynków, który stał nad brzegiem rzeki i miał dosyć delikatne okratowanie, z takiej grubej siatki, wycięliśmy to piwniczne okienko, tędy wyleźliśmy.
    </section>
    <section>
        <time>28969</time>I musieliśmy jednym brzegiem Ennsu, naszym brzegiem do tego właśnie Ternbergu, o którym mówiłem, 15 kilometrów pieszo dojść. Po to, żeby ten most, który był otwarty w ramach umowy wymiany ludności dwa razy dziennie po godzinie, od 8.00 do 9.00 rano i od 15.00 do 16.00 po południu. Schodziły warty i można było swobodnie przechodzić. Do tego mostu i potem przez ten most myśmy byli jedynymi, którzy na tamtą stronę odważyli się przejść. A z tamtej strony nikt nie zgłosił się, bo wszystkich po drodze kto tylko szedł, to od razu Sowieci za łeb i coś tam robili z nimi. W każdym razie myśmy te 15 km przeszli. Tutaj przespaliśmy się na gołej ziemi i rano jak posterunki zeszły przeszliśmy na drugi brzeg i z powrotem wróciliśmy do Steyra od strony dworca. Jaki był mój plan? Czując się europejczykiem i człowiekiem, że tak powiem, światłym, ja sobie wyobrażałem, że należy za wszelką cenę dostać się do Wiednia. Wojna się skończyła, ambasada polska musi działać, bo przecież Polska jest już wolna, a tam ambasada czy konsulat na miejscu już na pewno zorganizuje jakiś transport do domu. Przecież wszyscy będą chcieli wrócić. I dlatego miałem nadzieję.
    </section>
    <section>
        <time>29104</time>Już dwa tygodnie temu się wojna skończyła. Słyszymy świst parowozów, czyli pociągi już chodzą. Muszą chodzić, bo przecież to wszystko słychać. Czyli jakiś pociąg jest, dostaniemy się do Wiednia i jestem w domu. A 28 maja moja córka będzie miała dzień urodzin, kończy trzy latka. Więc ja za wszelką cenę chcę, muszę być na urodziny córeczki. Wyszło nas dwunastu, plus ja, przywódca. Doszliśmy do Ternbergu. Tam zjedliśmy kolację, bo mieliśmy chleb i to. Smakowało wszystko naprawdę fantastycznie. Ale jak rano wstaliśmy i ja podliczyłem, ile tych puszek ubyło, to powiedziałem: <span style="font-style: italic;">Panowie, stop. Karteczka, ołóweczek, ile który ma na plecach. </span>
    </section>
    <section>
        <time>29182</time><span style="font-style: italic;">I tylko dwa razy dziennie i puszka na dwóch. Mleko do płynu, żeby popić, i pół puszki. Bo tak nie można, nie wystarczy. </span>Jak przeszliśmy na drugą stronę, to dwóch się znalazło takich, z Pragi byli. Jak zobaczyliśmy, jak te ciężarówki sowiecki jeżdżą, jak oni na tej skrzyni w tych rubaszkach... Rubacha to jest koszula. Bez pasów. Jedne na szoferce siedzi, na harmoszce gra, ci tańczą w czasie jazdy. To wszystko pijane. To tych dwóch powiedziało: <span style="font-style: italic;">No nie, to jest życie. To my zostajemy. </span>Ich dwóch zostało, a dziesiątka dalej, ludzi spokojnych, ludzi godnych, ja jedenasty, idziemy. Przeszliśmy te 15 km, doszliśmy do Steyra z powrotem, do dworca. I tam dowiedzieliśmy się, że jutro rano będzie pociąg towarowy. <div></div>
    </section>
    <section>
        <time>29267</time>To znaczy pociąg złożony z wagonów towarowych, ale cywile mogą jechać. Reszta, stacja była zapchana, cholera, tymi wagonami. Niektóre wagony takie starego typu, ale pierwszej klasy, tak że miały miękkie siedzenia. To noc przespaliśmy wygodnie w tych wagonach i rano o godzinie szóstej zawiadowca stacji pokazał nam, który zestaw wagonów będzie szedł do Wiednia. No i załadowaliśmy się. Poza nami jeszcze kupa ludzi. A ta sowiecka strona to była rozpacz, to było strach patrzeć. Ulice z tego szkła, z okien wystawowych. Bo te wnętrza sklepów to były puściutkie. To były trupy, to było wszystko zasłane. Żywej duszy nie było. Tam, gwałcili i rabowali. Tam, gdzie który stał, tam działał, bo wszystko było im wolno. To była rozpacz. Tutaj po stronie amerykańskiej życie uporządkowane, porządek, a tutaj rzeka, a na drugim brzegi rzeki koniec świata.
    </section>
    <section>
        <time>29364</time>No i tak ten pociąg po drodze staje na każdej stacyjce, na każdej stacyjce dobijają ludzie tacy jak my. Bo wszystko ciągnie do tego Wiednia. Słoneczko, maj. I tak pamiętam, stałem w otwartych drzwiach tego wagonu towarowego, jeszcze miałem zegarek wtedy, spojrzałem, była jedenasta, dochodziła. Zacząłem kalkulować. Jedenasta... Orientowałem się z grubsza, bo przecież znałem, miałem tą mapkę drogową, kieszonkową, z którą zawsze jeździłem. Tych kilometrów już niedużo zostało, chyba za jakieś dwie godziny powinniśmy być już w Wiedniu. To będzie trzynasta. Ambasada na pewno jest czynna dłużej, niż do trzynastej, tak że dzisiaj powinniśmy jeszcze zdążyć coś się dowiedzieć.
    </section>
    <section>
        <time>29458</time>Jeszcze trochę pojechaliśmy, stanęliśmy na stacji jak na wszystkich poprzednich. Stoimy i stoimy, rozmawiamy, nie zwracamy uwagi. Ale wydał mi się coś ten postój za długi, trzeba zobaczyć, co się dzieje. Doszedłem do drzwi, wychyliłem głowę, patrze, cholera, wszyscy stoją przy wagonach. Jacyś Sowieci żołnierze kręcą się koło tego. Co to może być? Ale odpowiedź przyszła dosłownie szybko, bo jeden szedł wzdłuż pociągu, z karabinem oczywiście. Ile was tu jest? Ja powiedziałem mu tam, bo przecież dosiadali się ludzie. Wysiadać. – Ale czemu? – Wysiadać! Wysiedliśmy. Poszedł dalej, doszedł do samej lokomotywy, dał jakiś znak ręką. Odpędzili nas na kilkanaście metrów od tych wagonów i jeszcze raz, drugą stroną przeszli, sprawdzili czy ktoś w tych wagonach nie został. Jeszcze raz machnął ręką, wszystko w porządku, pociąg gwizdnął i pusty poszedł do Wiednia.
    </section>
    <section>
        <time>29564</time>Nas ustawili w czwórki, wypędzili, ja wiem, pół kilometra za budynek tej stacyjki. Był ogromny plac. Kazali się ustawić w czworoboku narodowościami Nic nie wiemy, cholera, o co chodzi, ale coś niedobrze. Na środku tego placu stoi stoliczek, taki jak turystycznych używają. Na krzesełku siedzi kapitan i oni chodzą i rewizje. I znoszą mu, i na ten stolik. I znoszą. Jeden z kolegów, młody chłopak, ożenił się w czasie okupacji. Miał obrączkę na palcu. Mówi: <span style="font-style: italic;">Dla mnie to jest świętość, ja tej obrączki nie oddam. </span>Ja miałem kieszonkowego Tissota, którego, mówiłem panu jak nas wyciągnęli, zabrał mi żołnierz, a jego szef kazał zwrócić. Mam go w tej kieszeni.
    </section>
    <section>
        <time>29669</time>Gdzie ja mam go schować, naprawdę nie wiem. Ale zawsze taka myśl do mnie przychodziła: <span style="font-style: italic;">jeżeli już się tyle przeszło, co ja, czy warto dla zegarka ryzykować życie? </span>A to wszystko pijane, pijaniutkie. To jest bydło. Coś strasznego. Mówię: <span style="font-style: italic;">Co zrobisz? </span>Ściąga but, skarpetkę i nakłada obrączkę na palec u nogi. A ja mówię: <span style="font-style: italic;">A ja ten zegarek w cholerę wyrzucę, nie będę ryzykował.</span> I jeden z mojej grupy, nazywał się Bogdan Tkacz, który szedł razem z nami, mówi: <span style="font-style: italic;">Jak masz wyrzucić, to ja zaryzykuję. Ja go wezmę. – Jak chcesz, to masz.</span> I oddałem mu tego Tissota. Doszedł do nas. Pierwsza rzecz, obmacał. Jak chuchnął, to można było opijanieć. W tym momencie któryś z nich, sąsiednich... Wracała do domu Austriaczka z dzieckiem w wózku.
    </section>
    <section>
        <time>29769</time>Wie pan, to wejście tak szybko się odbywało, że niektórzy po prostu nie zdążyli wrócić. Ludzie byli rozrzuceni. I miała pierścionek na ręku. I on nie mógł z tym pierścionkiem sobie poradzić. A ich kamandir, ten kapitan... Jak oni wokół nas chodzili, a ich było, ja wiem, chyba ze dwudziestu... On chodził i patrzył na nich, bo nie wiem, czy on im z kolei wszystkim wierzył. I tak stał niedaleko od nas, dotoczył się, bo nie doszedł, taki jeden. I mówi: <span style="font-style: italic;">Kamandir, Niemka kalco imiejet.</span> Pan rozumie rosyjski? <span style="font-weight: bold;">Tak, tak.</span> <span style="font-style: italic;">Kalco imiejet. – Tak bieri jewo. – Nie schodit. – Kak to nie schodit? – No nie schodit z palca. – Tak adrubi jeho. – Tak toczno. </span>Poszedł. Nie minęło pół minuty, nieludzki ryk kobiety. Nieludzki ryk kobiety.
    </section>
    <section>
        <time>29861</time>Ja jestem przekonany, że to był ryk tej żony, ten palec ten bydlak uciął. Ich było stać na to. Ten doszedł do nas, poobmacywał, doszedł do niego. No wie pan, twarz warszawiaka, chłopak młody, nie jakiś tam żłób. Popatrzył na niego: <span style="font-style: italic;">Ty żenat? </span>On mówi: <span style="font-style: italic;">Nie, nie jestem żonaty – No jak to? Zdejmuj but. </span>On się pyta, z której nogi. Spojrzał na niego: <span style="font-style: italic;">Z prawej. </span>On miał na prawej nodze tą obrączkę. Proszę bardzo. Rozsznurowuje buty i ten but próbuje zdjąć. Nie! Lewy!. Psychologicznie chłopak rozegrał. Oczywiście lewy but zdjął, noga czysta. Machnął ręką i poszedł. I jak nas tak obrobili już wszystkich... A w tej grupie w jednym z wagonów jechał oddział Węgrów, którzy w ostatniej chwili przystąpili do strony niemieckiej.
    </section>
    <section>
        <time>29954</time>I Niemcy uzbroili, wyposażyli ogromny oddział we wszystko. Nowe mundury, nowe pasy, nowe buty skórzane, nowe karabiny, wszystko. To w tej operacji ich potraktowali łagodnie. Potem nas spędzili do lasu i cała orgia nad Węgrami odbywała się w nocy. Krzyki, awantury. Szabrowali ich. A żołnierze, codziennie przybywało w nowych butach. Nie w tych ceratowych, bo oni mieli buty ceratowe jakieś, tylko w nowych butach, nowe pasy. Tych Węgrów obrabiali co noc, do ostatniego. Trzymali nas w tym lesie cztery doby. Rano przyjeżdżała furmanka z takim zdychającym koniem, z małą furmaneczką, z chlebem. I ten Sowiet stawał na tej furmance, myśmy... Ten tłum z każdym dniem coraz większy, tych wysadzonych z pociągu. I on tak brał bochenki: <span style="font-style: italic;">Dzielcie się!</span> – i rzucał. No więc myśmy pierwszego dnia nie złapali, pierwszego ranka nie złapali ani bochenka. Ale już następnego dnia jak było nas jedenastu, to obstawiliśmy tą furmankę naokoło i już trochę tego chleba zdobyliśmy.
    </section>
    <section>
        <time>30065</time>Po czterech dobach zrobili z nas kolumnę. Deszcz lał jak cholera, oni na koniach, a my pieszo. I tak w tym deszczu nas pędzili. Dopędzili do miasta Sankt Pölten. Wpędzili nas w jakąś ulicę, na której były koszary. Odrutowane, normalnie jak koszary. I jak szliśmy do tej głównej bramy, to ci ludzie którzy siedzieli za drutami, cywile dobiegali: <span style="font-style: italic;">Jaka narodowość? Kto wy jesteście? – Polacy. – Kto może niech ratuje się, nie dawajcie się wpędzić.</span> A my jesteśmy otoczeni, w konwoju. Ten główny kamandir, który nas pędził, poszedł do wnętrza, a myśmy stali. Deszcz lał, myśmy stali.Za naszymi plecami był zbombardowany dom. I mnie się zechciało posiusiać w tym marszu. Więc ja korzystając z tego, że jest ta ruina, tym głównym wejściem wszedłem tam.
    </section>
    <section>
        <time>30157</time>I chciałem wejść za dom, bo wie pan, człowiek się krępował. Ja patrzę – my jesteśmy przy jakiejś linii kolejowej. Tory kolejowe. To jest ten dom, my stoimy tu, jesteśmy otoczeni od jednej strony, ale stoimy tuż przy samym wejściu. Więc ja szybciutko wróciłem z powrotem, mówię: <span style="font-style: italic;">Chłopaki, jesteśmy przy torach kolejowych, wiejemy. </span>I w te ruiny tego domu. Przeszliśmy na drugą stronę do tych torów i jakiś skład cystern wolniutko przetacza się. Więc mówię: <span style="font-style: italic;">Słuchajcie, do każdego wagonu.</span> A cysterny mają te tak zwane brankardy, takie budki w końcu wagonu. Po dwóch do brankardu, bo inaczej... Nie można jechać na stopniu przyczepionym. Zobaczymy, dokąd ten skład idzie, i musimy, prawda, siebie wiedzieć.
    </section>
    <section>
        <time>30251</time>I tak jak ten transport się powoli przesuwał – bo on się tam gdzieś, lokomotywa musiała się włączyć do głównych torów – wolniutko, i tak po dwóch, po dwóch i ja na końcu ostatni. Wskoczyłem do tego wagonu, a tu cholera z sąsiedniego wagonu wyłazi kosooki z karabinem, który konwojuje te cysterny. I do mnie. Więc ja krzyknąłem do niego: <span style="font-style: italic;">Stoj, nie strelaj, my swai! Stój, nie strzelaj, my swoi. </span>Popatrzył na mnie. <span style="font-style: italic;">Kuda? Dokąd?</span> Ja mówię: <span style="font-style: italic;">Do domu, domu, na rodinu. </span>Machnął ręką i wlazł do budy. A deszcz leje. Obserwując jego trasę, on też ciągnął do Wiednia. I tym pociągiem od Sankt Pölten, tym transportem, dojechaliśmy do Wiednia na West Bahnhof, na Dworzec Zachodni. West Bahnhof, można powiedzieć, jest w centrum miasta. Nie pamiętam jak ta... Przypomnę, ojej... No, wszystko jedno.
    </section>
    <section>
        <time>30349</time>Wyszliśmy na miasto, idziemy, jeżdżą te sowieckie samochody z tymi głośnikami na budach. Muzyka rżnie. Te ? To, co potem karmili nas tą muzyką. Ludzie przemykają się. I po drodze jest punkt informacyjny, po niemiecku i po rosyjsku, więc mówię: <span style="font-style: italic;">Dzisiaj już i tak do ambasady nie... Już jest na pewno zamknięta, ale tu jakiś punkt informacyjny jest. </span>Ale Ruski stoi. Pójdę i dowiem się, ale na wszelki wypadek swoje papierki oddam wam. Więc ten ausweis który miałem, obozowy dokument, to wszystko zostawiłem chłopakom i wszedłem tam. Wpuścił mnie. Do kogo? Ja mówię: <span style="font-style: italic;">No, informacja. – A, to na pierwszym piętrze w tym budynku.</span> Duży, piękny budynek. Tam mnie wprowadzono do takiego dużego pokoju, za biurkiem siedział chyba major, w każdym razie oficer, i obok niego Żydówa.
    </section>
    <section>
        <time>30457</time>Stara Żydówa ubrana na czarno, która była tłumaczem. O co chodzi? – Wracam do domu, zobaczyłem, że jest informacja, chciałem się dowiedzieć, jakie są warunki, co, jak. – A dokumenty jakieś pan ma? Wy imiejetie? Mówię, że nasz starszy kolega to wszystko pilnuje, tylko on języka... Bo ona zaproponowała, że będzie tłumaczyć. Ja mówię: <span style="font-style: italic;">Dziękuję, ja nie potrzebuję tłumacza, ja znam rosyjski. </span>Mówię: <span style="font-style: italic;">On nie zna języka rosyjskiego, to ja wszedłem pana zapytać. – Będziecie załatwieni bardzo szybko. Niech pan zawoła. Przyjdźcie z dokumentami, to my was załatwimy. </span>To sobie pomyślałem: <span style="font-style: italic;">jak już wy nas załatwicie, to ja siebie widzę. </span>Więc błyskawicznie stamtąd ewakuowałem się i mówię: <span style="font-style: italic;">Chłopaki, wiejemy stąd, tu nie ma co, to wszystko śmierdzi NKWD. </span>
    </section>
    <section>
        <time>30555</time>Ale już było popołudnie. Jakiegoś Austriaka, wiedeńczyka zaczepiłem, gdzie tutaj w ogóle można... Jakieś noclegi gdzie są, bo przecież ludzie w tej chwili wędrują. A tu jest hotel niedaleko. Wytłumaczył mi gdzie. Poszliśmy do tego hotelu, przyjęto nas po królewsku. Ci wiedeńczycy byli tak wystraszeni, że oni, gdyby mogli, to by nas w dupę całowali. Więc czysta pościel i wszystko, spaliśmy tę noc po królewsku. No i pytam od razu rano, wstaliśmy i pytam, gdzie jest ambasada polska. Nikt nie wie. Wobec tego wychodzimy. Mariahilfer Strasse. To jest jedna z ważnych, w tym Ringu tak zwanym, jeżeli zna pan Wiedeń. Co spotkam wiedeńczyka, mówi, że nie wie. Jaka polska ambasada? Mówię: <span style="font-style: italic;">Przecież zawsze w Wiedniu była polska ambasada.</span> Któryś mi mówi: <span style="font-style: italic;">Panie, ale przecież Polski nie ma. To jaka ambasada? </span>Wróciłem od chłopców i mówię: J<span style="font-style: italic;">akiś cholera nierozgarnięty. On mi mówi, że Polski nie ma i dlatego już dawno ambasady nie ma. </span>
    </section>
    <section>
        <time>30660</time>Nie, muszę kogoś złapać ze starszych, bo młodzi to nie wiedzą. No i trafiłem jakiegoś starszego pana, zaczepiłem go i pytam: <span style="font-style: italic;">Proszę pana, gdzie jest ambasada polska?</span> Mówi: <span style="font-style: italic;">Proszę pana, Polski nie ma i nie ma ambasady. </span>Ja mówię: <span style="font-style: italic;">Dobrze, ale była przecież. Jak to Polski nie ma? – No nie ma. </span>Myśmy tam będąc nie wiedzieli o tym, co się dzieje tutaj. Jak to wszystko wygląda, co to jest. Ja mówię: <span style="font-style: italic;">Proszę pana, no przecież jeżeli była, to coś musi być. – Proszę pana, Polski nie ma. Ale ambasada polska była tu i tu – </span>podał mi adres. <span style="font-style: italic;">Tam prawdopodobnie jest może jakaś firma, może jakieś przedsiębiorstwo, może coś – w każdym razie ambasady polskiej nie ma, bo nie ma Polski.</span> Zanotowałem adres i nie mając planu, ale język wszędzie doprowadzi, przyszliśmy. Znaleźliśmy.
    </section>
    <section>
        <time>30744</time>Było jakieś przedsiębiorstwo niemieckie. Wszedłem do środka, ten kamerdyner odkurzał akurat dywany. Ta binda – bo nosili wąsy – założona, bo jeszcze nie ma, dopiero przygotowuje. On mi otworzył oczy na to, że jeszcze polskiej ambasady naprawdę nie ma. A o co panu chodzi? – Chcę trafić do domu. – Dokąd? – Do Warszawy. – Proszę pana, proszę iść na dworzec i pojechać pociągiem... Proszę jechać tam pociągiem i stamtąd proszę iść 40 km do Bratysławy. A już po czeskiej stronie – bo to są Czechy – to już stamtąd pociągiem dalej. I nie było rady, idziemy te 40 km. Przyszliśmy tam zmordowani. A jedzenie już się kończy. No ale Bratysława, to już Czechosłowacja, to jakoś dotrzemy do domu.
    </section>
    <section>
        <time>30843</time>Dochodzimy tam, do brzegu Dunaju. Ta droga się kończy mostem, zerwanym. W dole płynie Dunaj, a tu cały brzeg, cała ta góra, tłum ludzi. Morze ludzi. A na dole most pontonowy zbudowany przez wojsko i na brzegu stoi dwóch Sowietów i dwóch Czechów, policjantów. W każdym razie funkcjonariuszy czeskich. Więc doszliśmy do tych pierwszych najbliższych ludzi. Co jest? Dochodzi się do tych na dole i Sowieci nie przepuszczają, tylko prowadzą gdzieś od razu do obozu w dół rzeki. Na co wy czekacie? Czemu tu leżycie? – Bo nie chcemy z powrotem trafić do obozu. Bruck an der Leitha. I tam była ostatnia stacja nad rzeką Leithą. Miasto Bruck.
    </section>
    <section>
        <time>30957</time>I od tego Brucku do Bratislawy 40 km, ale już pociąg dalej nie szedł, bo most zerwany. Na co czekacie? Nie wiemy, co robić. W każdym razie tutaj nie będziemy ryzykowali. I tu rozegrał się ostatni akt tego naszego przeżycia. Mamy ostatnie dwie, czy trzy puszki mięsa, mamy chyba dwie puszki mleka , i nie wiemy co z sobą zrobić. Bo zejść na dół, no to wylądujemy w obozie. W obozie jako obcy. Bo dopóki byliśmy w Steyrze, to jakaś tam kiedyś ewakuacja nastąpiłaby, wiedzieliby kogo ewakuują. A tutaj przychodzi kilkunastu ludzi, których trzeba prześwietlić, bo nie wiadomo, kim oni są. Czyli od nowa rozpocząć.
    </section>
    <section>
        <time>31056</time>Teraz wracać z powrotem 40 km do Brucku, z Brucku do Wiednia z powrotem – to samo, ci sami Ruscy. I moi koledzy, którzy korzystali przez całą drogę z mojej żywności, z mojej organizacji, z moich wysiłków, do mnie z pretensjami. <span style="font-style: italic;">Wymyśl coś! </span>Pytam: <span style="font-style: italic;">A co ja mam wymyślić? – Ale co mamy robić? – To może wy pomyślicie, bo cała drogę idziemy i jakoś żaden z was... Szliście jak cielęta za krową. Skąd ja mogłem wiedzieć, że tu zerwany most, że tu stoją Sowieci na brzegu i wyłapują ludzi?</span> Wie pan, ręce mi opadły. Położyłem się na trawie, mając te 40 km w nogach. Myślę: <span style="font-style: italic;">cholera ciężka, no co ja mam zrobić? Co my tu możemy w ogóle zrobić? Jakie tu jest wyjście? </span>
    </section>
    <section>
        <time>31141</time>To już tak trwało z godzinę, półtorej, zaczął się taki zmierzch, ale jeszcze jest widno. Wstałem, chodzę, kombinuję. Patrzę, że jakieś furmanki jadą, znaczy, będą przejeżdżały przez ten most, przeprawę. Mówię: <span style="font-style: italic;">Wiecie co, spróbujemy. Ale nie wolno się spieszyć, żadnych gwałtownych ruchów, żeby tu ten tłum nie zobaczył. Przybliżcie się wszyscy bliżej drogi i tam się połóżcie. </span>A sam poszedłem na spotkanie tych furmanek, zobaczyć, co to jest. No więc chabety zabiedzone, trupy.<span style="font-style: italic;"> </span>A na pierwszej furmance ten przewodnik tej grupy siedzi na tej desce w poprzek położonej, z karabinem między nogami. I ta furmanka, i wszystkie następne, a było tych furmanek dziesięć, czy dwanaście, załadowane są sianem. Doszedłem do tego pierwszego: <span style="font-style: italic;">Zdrawstwujtie diadia. Dzień dobry dziadku. Zdrawstwuj. A ty adkuda? – </span>pyta mnie. <span style="font-style: italic;">Do domu idę. A co wy wieziecie? – No, tutaj od Czechów nie można nic brać, nie wolno, to jeździmy na austriacką stronę i siano bierzemy dla koni, dla zwierząt. </span>
    </section>
    <section>
        <time>31255</time>Ja mówię: <span style="font-style: italic;">To dobrze. Nas tu jest paru, to weźcie nas. – Nie wolno.</span> Ja mówię: <span style="font-style: italic;">Dziadku, masz syna? – Mam. – W domu? – Nie, na froncie.</span> Ja mówię: <span style="font-style: italic;">To może on tak samo chce do domu wrócić. Weźcie nas, zapłacimy. – A jakie pieniądze macie? – Dobre, na pewno wam się przydadzą. – Ale tam na dole stoją, to nie przepuszczą. </span>Ja mówię: <span style="font-style: italic;">Dziadku, jak powiesz, że my swoi, nagruszczyki – ładowacze – to przecież uwierzy wam. Weźcie nas. </span>A konie idą, już coraz bliżej. Myślę: <span style="font-style: italic;">cholera, Boże, namyśl się człowieku, powiedz tak. No, tak sadities.</span> Odwrócił się tak do tyłu: <span style="font-style: italic;">Zabierom zdies rebiata naszyje! Zabierzemy rebiata, chłopcy nasze. </span><span style="font-weight: bold;">To był Słowak, prawda?</span> Nie, to był zmobilizowany w taborach sowiecki żołnierz. Tylko, że stary nie był z karabinem na froncie, tylko taborowa służba.
    </section>
    <section>
        <time>31360</time>Ponieważ Czesi już byli tak ustawieni od razu, że na ich terenie nie wolno żadnej rekwizycji przeprowadzać, to oni wysyłali te swoje furmanki tam. Oni jechali, ładowali co im trzeba i wracali. Więc ja pierwszy siadłem przy nim. Chłopaki szybko wskoczyli na te furmanki. To już był ten zjazd z tej szosy. Bo szosa i most były wyżej, a do mostu pontonowego trzeba było zjechać. Więc to już było przed samym zjazdem. Chłopcy szybko powskakiwali pojedynczo na te furmaneczki. Ja zabrałem od niego ten karabin, wziąłem sobie między nogi i zacząłem się modlić, żeby cholera... Bo rzeczywiście jesteśmy już przy domu, koło domu jesteśmy. Już Czechy to jest co innego. Jechaliśmy z góry, a ci byli zajęci rozmową.
    </section>
    <section>
        <time>31435</time>Tak jeden z nich się odwrócił, spojrzał... Oni tak z boku stali. Te konie ledwo powłóczące nogami, szkapiny chude te wózki ciągną. Doszedł do nas, podniósł rękę, zatrzymał nas. I dziadek nie czekając, mówi: <span style="font-style: italic;">Już naładowaliśmy, wracamy. Rano jechaliśmy. – A eto chto? – Eto naszyje rebiata, nagruszcziki.</span> Wie pan, myślałem, nie wiem.. . I zacząłem teraz myśleć, że gdyby ten drugi... Czy jak zobaczą, że na każdym wozie siedzi, żeby coś zatrzymali, to trudno: zeskakuję z tego wozu i będę leciał. Niech strzelają, trudno, ale już nie dam się. Ten wrócił do nich do rozmowy, bo ten już puścił. Przejechaliśmy na drugi brzeg. Ja miałem parę marek, więc zwinąłem te marki w taki... Mówię: <span style="font-style: italic;">Dziadku, dziękuje serdecznie. Proszę – i tak mu wcisnąłem w rękę. </span>Zeskoczyłem z tego wozu, mówię: <span style="font-style: italic;">Chłopcy, szybko zsiadać. </span>
    </section>
    <section>
        <time>31539</time>I słyszałem tylko jeszcze jak on zapytał: <span style="font-style: italic;">Ale co to za pieniądze? </span>Odkrzyknąłem mu: <span style="font-style: italic;">Dobre, na pewno dobre!</span> – i w pierwszą uliczkę wskoczyliśmy, która od tej drogi odchodziła. Tam dopiero zatrzymaliśmy się, rozejrzeliśmy się. Już o tej porze nie ma co dalej iść. To była jakaś nadbrzeżna ulica, równoległa do Dunaju, ale po stronie Bratislawy. Znaleźliśmy jakąś kamienice opuszczoną. Zresztą wszystkie domy były... Pusta ulica. Co weszliśmy do mieszkania, na podłogach kupy, brud. Widocznie inni tędy przechodzili. Nikogo nie było. Wybraliśmy jakiś jeden duży pokój, oczyściliśmy z tego brudu i tam spożyliśmy resztkę tego, co mieliśmy do jedzenia. To była znów sobota. Następnego dnia niedziela, wyszliśmy na Bratislawę. Ludzie poubierani, wojskowi w mundurach, w czeskich mundurach.
    </section>
    <section>
        <time>31633</time>Wszystko uśmiechnięte spaceruje. My, którzy – muszę do tego się przyznać – mamy dosyć krytyczny i lekceważący stosunek do innych, pomyśleliśmy sobie: <span style="font-style: italic;">no, jeżeli tacy Czesi tak się potrafili urządzić i tak już dobrze żyją, to co dopiero u nas musi być? Jak my się organizujemy!</span> No i na dworzec. Do zawiadowcy stacji, jakiś pociąg w stronę Katowic, najprostsza droga. Następny pociąg osobowy to będzie dopiero wieczorem, ale bywają transporty. Jeżeli kierownik pociągu przyjmie, to tam pojedyncze osoby mogą jechać. Więc zaczęliśmy łazić między tym, stacja duża. Wymacaliśmy jakiś pociąg ze zbożem, szedł w stronę Katowic. Wleźliśmy na te wagony, ciepło było, zboże rozgrzane. Zagrzebaliśmy się w to zboże, cieplutko grzało.
    </section>
    <section>
        <time>31730</time>I ten pociąg w końcu kiedyś ruszył i tak od stacji do stacji wlókł się. Słoneczko się chowało, temperatura się zmieniła, bo to jeszcze wciąż jest maj. To zboże przestało być ciepłe, stało się zimne. (śmiech) Szczękając zębami wygrzebaliśmy się z tego zboża i zaczęliśmy się kulić. Jakoś o tej piątej rano ten pociąg dobrnął do Jaśkowic. To była wtedy graniczna stacja między Słowacją, a Polską. Jaśkowice, nigdy potem tam nie byłem i nie wiem, gdzie to jest. Ale to był punkt, pociąg stanął, kontrola. Jacyś żołnierze chodzili, spędzili nas wszystkich do punktu zbornego, bo pociąg musi być poddany jakiejś kontroli itd. Ale już byli Polacy. I z tych Jaśkowic pociągiem osobowym... W tych Jaśkowicach przeszliśmy tam, zarejestrowaliśmy się na tym punkcie, i muszę panu powiedzieć, że poza tym jednym Bogdanem Tkaczem, który mnie ten zegar... Nie mnie, bo nie oddał mi go już... Który mi tego zegarka nie dał, ale przy mnie trzymał się jak to cielę przy krowie, trzymał się, to ta reszta, dziewiątka, nawet nie powiedziała mi do widzenia.
    </section>
    <section>
        <time>31852</time>Nie mówię „dziękuje” żeby ktoś powiedział. To się rozpierzchło, już byli po polskiej stronie, już każdy na własną rękę kombinował. A ja dojechałem do Piotrkowa, bo tam miałem ostatni adres żony. I tam się dowiedziałem, w tym Piotrkowie, że żona jest w Łodzi. Że moja rodzina jest w Łodzi. I tam dostałem adres. A historia mojej żony jest taka, że była w jakiejś sprawie w Koluszkach i idąc na dworcu, spotkała na peronie przyjaciółkę, sąsiadkę z Wilna, która nie wiedziała o tym, że żona w 1942 roku już wyjechała do Warszawy. O, to wy też w tym transporcie? Żona mówi: <span style="font-style: italic;">W jakim transporcie? – No, w naszym transporcie. W którym wagonie wy jedziecie? – Ja nie jadę w wagonie, ja jestem tutaj, tutaj się przesiadam. – To ty nie jedziesz? A twoi rodzice są w tamtym wagonie. </span>Rodzice nie podpisali obywatelstwa sowieckiego i musieli się repatriować.
    </section>
    <section>
        <time>31961</time>Takie spotkanie, takie spotkanie. (śmiech) No więc żona się przywitała z rodzicami. Oni mieli wysiadać w Łodzi, tam dopiero mieli ich przeorganizować. I żona się włączyła do działania i z tymi papierkami repatriacyjnymi załatwiła mieszkanie i sobie. Tak, że rodzice żony mieszkali na ulicy Wschodniej, dawnej Piłsudskiego. Piłsudskiego już nie mogła być, to zrobili Wschodnią. <span style="font-weight: bold;">Dalej jest Wschodnia chyba. </span>Tak, dalej jest, równoległa do Piotrkowskiej. A żona dostała z moimi rodzicami na Bałutach, na ul. Bazarnej. I ja już miałem adres na ul. Bazarną, w tym Piotrkowie dostałem. Przyjechałem na dworzec jakimś rannym pociągiem.
    </section>
    <section>
        <time>32043</time>U tych państwa przenocowałem i rannym pociągiem z Piotrkowa przyjechałem o godzinie chyba piątej rano na Dworzec Kaliski. Z trudem znalazłem kogoś, kto znał tą ulicę. A, to Bałuty, to musi pan przejść całe miasto. No, ale już miałem kierunek. I tak gdzieś godzina szósta dobrnąłem 30 maja... 19 maja uciekłem ze Steyra, po jedenastu dniach przygód, dwa dni spóźniony na dzień urodzin córki, 30 maja wylądowałem w Łodzi. No, Warszawy nie ma. Ojciec wyjechał do Opoczna. Tm nazbierał złomu samochodowego i tam w ciągu dwóch tygodni z ojcem złożyliśmy samochód ciężarowy. Tym samochodem przyjechaliśmy do Warszawy.
    </section>
    <section>
        <time>32125</time>Tutaj odszukaliśmy kumostwo rodziców, którzy mieszkali na Żoliborzu, na ul. Górskiego, na tyłach kościoła św. Stanisława. Bo druga ulica Górskiego jest od Brackiej, tam gdzie jest kawiarnia Wedla. Tam jest Górskiego druga ulica. Teraz to na Żoliborzu zmienili nazwę na jakiegoś poety. Nie jakiegoś, znanego, tylko widzi pan, już nazwiska nie pamiętam. Na tyłach kościoła Popiełuszki, św. Stanisława. U nich zatrzymaliśmy się, a ja jeździłem jako szofer tym samochodem. To była willa lekko zniszczona, zamiast szyb wstawiłem tam jakąś dyktę. Były bardzo spartańskie warunki, 1945 rok. Czerwiec już, bo przecież zanim ten samochód złożyliśmy... A może nawet lipiec, wie pan. Miesiąc w lewo, miesiąc wprawo, nie gra roli.
    </section>
    <section>
        <time>32223</time>I żony najstarsza siostra – bo ich była czwórka, jeden brat i trzy dziewczyny – najstarsza córka wyjechała do Szczecina i zajęła... Była taka spółdzielnia „Czytelnik”. Chyba istnieje. I została kierowniczką. To było trzecie oddanie przez Sowietów Polakom Szczecina. Trzecie. Bo wy młodzi nie wszyscy wiecie, że oni dawali... Pierwszy raz dali – Polacy przyjechali, zaczęli się gospodarować – wyrzucili na drugi brzeg Odry, won. Ludzie stracili wszystko. Potem Sowieci oddali drugi raz Szczecin, znów Polacy wrócili, znów zagospodarowali i znów ich wyrzucili na drugi brzeg Odry. I dopiero jak trzeci raz oddali Polakom Szczecin Sowieci, to już Polacy zostali po dzień dzisiejszy. Powodem były Police. To była fabryka sztucznej benzyny, gdzie Niemcy zbudowali kanał do Odry, do Zalewu Szczecińskiego. I tam przeładowywali na Zalewie w barki tą benzynę.
    </section>
    <section>
        <time>32319</time>Barki holowali, ciągnęli do portu do Szczecina, mijali Szczecin i Odrą aż w dół, po Wrocław, tam gdzie były potrzeby sztucznej benzyny. 35% fabryki w Policach było pod ziemią, a 65% to były naziemne budowy. Ze Szczecina do Polic 18 km trudno było samochodem przejechać, bo kolumny samochodów sowieckich jednym ciągiem szły do portu, do załadunku na statki, które szły do Rosji. Nie mogli Sowieci zdążyć, rozrysowali to wszystko, zrobili inwentaryzację, poznaczyli i cały ten majątek powieźli do Sojuzu. Te dwa razy dlatego Polaków wyrzucali, bo jeszcze nie zdążyli skończyć rozbiórki i przeniesienia tej fabryki. Dopiero jak już skończyli... To jeszcze jeździli, ale to już była taka ilość tego towaru, że to już się mieściło w tym ruchu ogólnym. To był jeden nieprzerwany ciąg tych dużych wojskowych dziesięciotonowych MAK-ów. Marki MAK były te dziesięciotonowe, dziesięciokołowe samochody.
    </section>
    <section>
        <time>32429</time>Więc z aprowizacją było bardzo źle i co większe firmy stosowały właśnie te stołówki przyzakładowe. Więc ona została kierowniczką stołówki w szczecińskim Czytelniku. Dostała mieszkanie w centrum Szczecina, na ul. Bogusława. To jest tuż przy Alei Wojska Polskiego, między Jagiellońską i Aleją Wojska Polskiego. Na trzecim piętrze piękne trzypokojowe mieszkanie. I ojciec złapał kurs z handlarzami mąką do Szczecina. Zaopatrywali Szczecin w mąkę. Jak pojechałem do Szczecina, to wziąłem adres do Janki. Ona sama w tym mieszkaniu mieszka, piękne mieszkanie w dużym budynku w centrum miasta. Wróciłem do domu. A ponieważ transportu właściwie nie było, bo nie wolno było... Bierut miał doradcę, majora Wrzosa, więc jakieś posiadanie samochodu było w ogóle wykluczone, bo to był dowód burżuazji. Myśmy ten nasz samochód zarejestrowali na starostwo Warszawa Zachód.
    </section>
    <section>
        <time>32520</time>Na Bema starostwo było, Bema 70. Płaciliśmy tam 15 tysięcy miesięcznie. Starostą był brukarz, pan Legiec, który miał sekretarza, późniejszego adwokata, znanego adwokata, Konrada Goczałkowskiego. Bo starosta nie brał tych pieniędzy, Konrad przyjeżdżał, brał te 15 tysięcy. Z Konradem szło się na wódkę od razu, bo trzeba było oblać. Ale bloczek trzeba było mieć rozkazu wyjazdu. No to dał mi setkę ostemplowanych, ja sobie w każdej chwili na taką trasę, jaka była potrzebna wypisywałem. Ponieważ transportu nie było, więc ci – to było czterech wspólników – umówili się z nami, żeby tylko ich obsługiwać. Więc to zatrudnienie było pewne, zagwarantowane. No i jak wróciłem z tego pierwszego kursu, no to rada w radę, tutaj się męczyć kątem w tym jednym pokoju, który właściwie do mieszkania się nie nadaje, a tam jest mieszkanie trzypokojowe... I zdecydowaliśmy się z żoną, że w takim razie zabieramy dzieci i przenosimy do Szczecina. I w Szczecinie mieszkaliśmy do 1 lutego 1948 roku.
    </section>
    <section>
        <time>32623</time>Od jesieni 1945 do 1 lutego. <span style="font-weight: bold;">Ale dalej tym samym samochodem Pan zarabiał tam w okolicach Szczecina jeżdżąc? </span>Ja woziłem mąkę spod Lublina, tutaj z tych stron. Tak, że tam się nikomu nie wynajmowaliśmy na miejscu. <span style="font-weight: bold;">Ale mieszkał Pan w Szczecinie i cały czas kursował Pan tutaj? </span>Mieszkałem w Szczecinie, ale po towar przyjeżdżałem... Oni byli poznaniacy, więc były i ładunki do Poznania, i do Warszawy. Brało się mąkę i tam. Ale ten samochód nie był do 1948 roku. Potem zaczęli tworzyć spółdzielnie, żeby jakiś transport był, ale nie wolno było, żeby prywatnie. Więc ojciec powiedział: <span style="font-style: italic;">Ja do kołchozu nie pójdę.</span> I rzeczywiście, spółdzielnie tworzyli na takiej zasadzie, że obiecali, że każdy jeździ swoim samochodem, każdy stara się o ten kurs, o te zarobki indywidualnie, tylko na spółdzielnię daje. Musi być prezes spółdzielni, musi być administracja, więc na tą spółdzielnię każdy ten...
    </section>
    <section>
        <time>32717</time>Ale swoim samochodem robi co chce. I ci, którzy już mieli, wszyscy szli do spółdzielni. Ojca namawiali, żeby do spółdzielni Transsped, na Krochmalnej taka spółdzielnia była. Ojciec powiedział: <span style="font-style: italic;">Ja w to nie wierzę i ja do kołchozu nie pójdę.</span> I poznański oddział firmy transportowej, przedwojennej firmy Schenker i Spółka, sprzedał. A w Szczecinie postawiliśmy dwie taksówki. W ten sposób. A ci wszyscy, którzy poszli do spółdzielni, to potem, jednego dnia jednym zarządzeniem dowiedzieli się, że nie ma własności, tylko są dywidendy, plan, to co się wypracuje, co się zarabia, główny księgowy, dyspozytor który przydziela. Jeździ się takim samochodem, jaki dyspozytor przydzieli. I ojciec miał rację, bo przynajmniej sprzedaliśmy to w cholerę. I taksówki. Dwie, jedna miała numer 17 boczny, a druga już nie pamiętam. I na jednej jeździłem ja, a na drugiej jeździł szofer. Ojciec już był coraz bardziej człowiekiem wiekowym. I znów powtórzyła się historia, że ja się źle czuję. Mnie Warszawa, Warszawa, i Warszawa, i Warszawa.
    </section>
    <section>
        <time>32823</time>I jeden z moich przyjaciół został dyrektorem ZOM-u. Zakład Oczyszczania Miasta. Dowiedzieli się, że my jesteśmy w Warszawie, więc jeszcze z innym przyjacielem, doktorem Stasiakiem – to był taki kardiolog, nie żyje od wielu lat – chcieli zobaczyć jak te Ziemie Odzyskane wyglądają. Przyjechali do Szczecina i odszukali nas w Szczecinie. I ten Edek, dyrektor Wołowicz, mówi: <span style="font-style: italic;">Słuchaj Gieniu, co ty tutaj robisz? Ja nie mam ludzi w Warszawie, ale potrzebuję kogoś energicznego, który się zna na samochodach. Wracaj do Warszawy. </span>Ja mówię: <span style="font-style: italic;">Edziu, nie mam gdzie mieszkać. – Mieszkanie jakoś się załatwi. Wracaj. </span>No więc wie pan, dwa razy nie trzeba było mnie prosić. I 1 lutego rozpocząłem pracę w Zakładzie Oczyszczania Miasta jako szef działu taboru i warsztatów. Taki był mój tytuł służbowy. <span style="font-weight: bold;">Gdzie Pan zamieszkał wtedy?</span> I zamieszkałem na Twardej 64, bo na Twardej 64 mieścił się cały zarząd, dyrekcja, garaże, magazyny.
    </section>
    <section>
        <time>32922</time>Wszystko było na tym jednym podwórku. Twarda 64. Byłem młody, byłem energiczny, byłem w tej branży wprowadzony, więc prowadziłem to wszystko tak jak trzeba. To wszystko... Ale pytał pan, gdzie mieszkałem. Więc w tym budynku biurowym, który tam stał, na parterze zrobiono produkcję mioteł. Bo Warszawa przed wojną była zamiatana ręcznie przez tak zwanych zamiataczy, którzy mieli – w zależności od natężenia ruchu, szerokości itd. – odcinki, gdzie zmiatali to wszystko na kupki. Mieli do tego specjalne dwukołowe wózki, tak zwane bajadery, do których to wszystko zsypywali. A potem przyjeżdżał samochód i z tych wózków... Byli obchodowi, którzy ich sprawdzali, i z tych wózków potem to się sypało na te samochody ciężarowe. I to już szło na wysypisko. A z kolei śmieci domowe tak zwane, to jeszcze były przedwojenne warszawskie śmietniki na środku podwórka. Murowane, z taką klapą z góry. Samochód stał na ulicy.
    </section>
    <section>
        <time>33022</time>Jeden wchodził przez tą klapę do środka do śmietnika z grabiami, i do kosza ładował to wszystko jak idzie. Ten na plecach przenosił do samochodu, w samochodzie się ładowało i tak się woziło. Tak było i tak w 1945 roku działał ZOM. I zbliża się 1948 rok, 1 Maja. No więc pochód. Komitet warszawski daje polecenie: <span style="font-style: italic;">miasto musi być czyste, bo będzie pochód. </span>A w pochodzie – w tym czasie była cała afera z Titą, który się oderwał od Stalina – dać pięć samochodów, na których będą ustawione plansze, które wykonają artyści plastycy, malarze. Pamiętam jedną z tych planszy: pieniek, komunista klęczy nad tym pieńkiem.
    </section>
    <section>
        <time>33124</time>Nad nim stoi prawa ręka Tity, nie pamiętam nazwiska, który razem z Tita tym zarządzał, z siekierą w ręku. Wokół tego pieńka jest morze krwi. Taki obraz 3x3. Więc ja mam zadanie dać wszystkie możliwe samochody, żeby oczyściły miasto. Potem, żeby pięć z tych samochodów umyć, oczyścić i podstawić do umocowania – bo to były dwa tak na stożek – te obrazy. No i do tego te samochody muszą przejechać o własnych siłach. A to były zisy stare, z demobilu armii sowieckiej, którymi Wojsko Polskie jeździło w czasie wojny. Zis piat' – z góry jedzie sam, pod górę trzeba pchać. Zorganizowałem tak jak trzeba było.
    </section>
    <section>
        <time>33209</time>I dyrekcja ZOM-u dostała z KW, które się mieściło wtedy na rogu Emilii Plater i Alei Jerozolimskich, pochwałę za sprawne przygotowanie wszystkiego. I w jakieś trzy dni potem przychodzi do mnie sekretarz partii, z zawodu zamiatacz, pełniący funkcję pierwszego sekretarza komórki partyjnej. Bo w każdym przedsiębiorstwie była komórka przecież, musiała być. Bardzo sympatycznie: <span style="font-style: italic;">Zabiorę kierownikowi parę minut, bo muszę kierownikowi powiedzieć, że dostaliśmy w KW wyróżnienie, zostaliśmy pochwaleni. </span>Ja mówię: <span style="font-style: italic;">To bardzo miło. – No ale kierownik nie należy do partii. – Ja się nie znam na polityce, ja jestem technikiem z wykształcenia, nie moja sprawa. – No tak, ale u nas – </span>nazywał się Tadeusz Jarząbek, zamiatacz, łachudra – <span style="font-style: italic;">ale u nas jest tak przyjęte, że każdy na kierowniczym stanowisku musi być członkiem partii. </span>Ja mam w swojej naturze to, że jak mnie się robi biało w oczach, to ja już nie myślę.
    </section>
    <section>
        <time>33312</time>Nieważne co będzie potem. Powiedziałem: <span style="font-style: italic;">Panie Jarząbek, czy ja będę kierownikiem, czy nie, to jest sprawa między mną, a dyrektorem. A pana zasrany interes do tego. Bierz pan miotłę i idź pan do swojej roboty. I odpierdaty od taty. Do widzenia panu.</span> – <span style="font-style: italic;">No, pan kierownik strasznie zagrywa. – Nie, ja nie zagrywam, panie Jarząbek. To nie pana sprawa. </span>I, powiedzmy, spokojnie rozeszliśmy się. A ja w tej rozmowie w Szczecinie z Edkiem, który mnie usiłował namówić, żeby przyjechać na tą posadę, postawiłem warunek. Powiedziałem: <span style="font-style: italic;">Słuchaj Edziu, z pensji to ja żony i dwojga dzieci jakoś godnie żyjąc nie utrzymam. Mamy tutaj z ojcem dwie taksówki. </span>A nie wolno było mieć dwóch źródeł dochodu.
    </section>
    <section>
        <time>33414</time>Nie wolno było pracować i mieć taksówkę. Nie wolno było mieć dwóch taksówek, bo to był warsztat pracy. Więc nie mogło być tak, że sprowadzamy te taksówki tutaj i rejestrujemy na ojca, bo nie wolno mieć dwóch. A z kolei nie można jednej zarejestrować na mnie, bo ja jestem urzędnikiem. O to się nie martw. Prezydentem naszym resortowym jest Beniger, inżynier Beniger, i ja to załatwię. Dostaniesz koncesję, tak samo jak Anton. Mój ojciec Antoni był. Jeżeli tak, to zgadzam się. Przyjechaliśmy z tymi dwiema taksówkami do Warszawy. Dyrektor Wołowicz wywiązał się z danego słowa, obydwie taksówki zostały zarejestrowane w Warszawie. Kierowcy jeździli i był ten stały dochód, a tutaj była ta normalna pensja, taka jak trzeba. Zaczynają wzywać pracowników na Cyryla. Przychodzą, nic nie mówią. Nie, nic tam takiego. Skutek tego był taki, że 28 października przyjechało, razem z kierowcą było ich trzech, tak zwanych smutnych panów. I aresztowali mnie.
    </section>
    <section>
        <time>33517</time>Bo wpłynął anonim, że demoralizuję, mam zły wpływ na ludzi. Jak to było? Burżuazyjny stosunek, czy coś takiego. W każdym razie mnie wsadzili i siedziałem na Gęsiówce. To nie były te więzienia jak dzisiaj, że łóżko, materac, telewizor, jakieś obrazki na ścianie. Był beton. W narożniku stał pięćdziesięciolitrowy baniak, kibel. Wszystko się robiło na oczach ludzi. Na mniej więcej 30 metrach kwadratowych siedziało plus minus pięćdziesięciu ludzi. Spało się na boku, na jednym sienniku dwóch. To co się nazywa siennikiem, to był taki woreczek, który brał pan tak w dwa palce. Z papierowego sznurka pleciony taki worek, tu to się nazywało siennik. Tak, że leżało się na betonie. Jak dawali zupę grochówkę, to dwa i pół miesiąca bez przerwy była zupa grochówka. Zaczynało się jedzenie zupy od wybierania takich małych czarnych robaczków na obrzeże miski.
    </section>
    <section>
        <time>33620</time>Miski dostawaliśmy blaszane, które od razu się oddawało. Miało się ją w ręku i tak na krawędź tej miski te robaczki się wyłożyło. Bo one wypływały na skutek gorąca, zresztą były czarne. Jadło się tą grochówkę. Siedział ze mną dyrektor Kubalski, dyrektor autobusów miejskich, który Chaussony sprowadził, pierwsze prawdziwe autobusy, do Warszawy. Siedział cioteczny brat Gomułki, Bronisław. Siedział mecenas Rogujski, dyrektor Węglobloku. Siedział ze mną... O, siedzieli różni ludzie, od wysoko postawionych do tych, którzy pracowali przy odgruzowywaniu Warszawy i znajdowali całe czajniki, całe garki piątek, dziesiątek rublówek, dwudziestodolarówek itd. Wydawali jeden drugiego i potem siedzieli. Chłopi za bimber. Siedziało wszystko razem. Miałem obrońcę, adwokata Nowogródzkiego. Henryk Nowogródzki, który był tak...
    </section>
    <section>
        <time>33729</time>To był świetny, jeden z lepszych warszawskich ówczesnych. Sprawa była w 1949 roku, 22 kwietnia. Który przesłuchując pierwszego świadka oskarżenia zadał mu pytanie:<span style="font-style: italic;"> Oskarżony siedzi w więzieniu na podstawie anonimowego doniesienia. Czy to świadek pisał to doniesienie? </span>Zbladł. Pierwszy raz byłem na ławie oskarżonych, to jest co innego. Zbladł, ręce mu się zatrzęsły i pot po twarzy. Tak, to ja pisałem. Nerwowo nie wytrzymał. Jak pierwszy świadek przyznał się, to ten cały rój świadków, zresztą pozytywnych dla mnie, spowodował, że wyszedłem z sali jako uniewinniony. Ale pół roku odkiblowałem. I następnego dnia byłem... Wiedzieliśmy, że mniej więcej około jedenastej, koło południa zwalniają. Ja miałem dobre miejsce, w takim narożniku, kąciku, już to miejsce oddałem komuś, kto na środku leżał. Bo dramat, to była noc. Pan sobie wyobrazi, że leży pięćdziesiąt ciał, czy prawie sześćdziesiąt na boku, na wznak. Pan jest w tym końcu sali, tej celi, a kibel stoi tam w narożniku. I pan musi do niego dojść. Światło jest wyłączone, światło zapala i gasi się z korytarza, więc funkcjonariusz. I po ciemku. I pan teraz musi dojść.
    </section>
    <section>
        <time>33901</time>I pan następuje na kogoś, ktoś się budzi, jakiś nerwowy ruch, traci pan równowagę, pada pan na innych, którzy leżą. I robi się ... Cała cela się budzi, a pan nie może dojść. A jak pan ma grubszą potrzebę... Dlatego, że jak jest pobudka o szóstej rano, to sanitariat to jest tylko pięć oczek. Więc tylko się zdąży w ciągu tych dziesięciu czy piętnastu minut załatwić tylko dwie kolejki, dziesięciu, piętnastu. Reszta to nosi w sobie. My spacerujemy trzy kroki do przodu, trzy kroki do tyłu zwrot. Siadać nie wolno. Bo piec, ceglany piec, nie kaflowy tylko ceglany, z paleniskiem z korytarza, tam stoi stolik mały i dwie ławeczki po trzy osoby. Więc może usiąść celowy, może usiąść ktoś chory. Tylko sześć osób, a reszta musi chodzić. Najbezpieczniejsze miejsce do podrzemania, bo są wszyscy zmęczeni, to jest tu pod... Bo drzwi wejściowe są jedne, na środku. W drzwiach jest judasz, gdzie on stale zagląda.
    </section>
    <section>
        <time>34009</time>To tylko tu się w kucki na podłodze siada, bo pod tym kątem jak patrzy... I nie mogły być nogi wyciągnięte, bo by zobaczył. Nogi pod siebie i w kucki, to może usiąść trzech, bo już reszta jest objęta promieniem tego oglądania. Wszystko zmęczone. Takie są warunki. Ja już jestem wolny, sprawa moja się skończyła, chyba gdzieś była godzina czwarta, czy piąta. W każdym razie wszystko już jest pozamykane. Policjant mnie z Leszna na Pawiak, na Gęsią, na Gęsiówkę odprowadził. Czekam. Rzeczywiście, kogoś zawołali, mnie nie. Ja siedzę w nerwach cały: <span style="font-style: italic;">co to może być? </span>W celi zaczynają się śmiać: <span style="font-style: italic;">Może masz słuch przytępiony i źle słyszałeś?</span> No i zacząłem walić w drzwi. Zacząłem stukać, otworzył mi: <span style="font-style: italic;">Co się dzieje? – Wczoraj odczytano mi wyrok, że jestem wolny, a dzisiaj mnie nie wypuściliście. – Widocznie jeszcze za wcześnie </span>– i zamyka drzwi.
    </section>
    <section>
        <time>34124</time>To ja mu nogę między drzwi. No i awantura. Wypędził mnie z celi, kazał stanąć pod ścianą i ręce na ścianę. Stanął za mną i powiedział, że jeżeli jeszcze jedno słowo powiem, to pójdę do karceru. A teraz marsz do celi i czekać. Co wieczór jest inspekcja i tak zwany celowy składa mu raport, ilu jest i tak dalej. Wtedy pada pytanie inspekcji, pyta, czy są jakieś sprawy, przyjmuje te pytania. I jak on wyjdzie, to dopiero wtedy się rozbieramy do bielizny. I na tych dwóch ławeczkach składamy wszystko, zostajemy tylko w bieliźnie. To się wynosi na korytarz. A rano się wnosi i się ubiera. Miski do jedzenia dostaje się razem z zupą i od razu się oddaje, żeby tą miska nie przepiłował kraty, albo w ścianie dziury pan nie zrobił i nie uciekł. Więc wpędził mnie z powrotem i jak przyszedł inspekcyjny, powiedziałem mu, że wczoraj zapadł wyrok i... Ja to sprawdzę, proszę cierpliwie czekać.
    </section>
    <section>
        <time>34216</time>Prawo było takie, o czym się dowiedziałem po wyjściu, że były wypadki, że ktoś dostawał wyrok uniewinniający, ale miał jednocześnie w tym czasie jakąś inna sprawę. Z tej sprawy go wypuszczali, szedł do domu i znikał, a oni potem musieli od nowa go szukać. Więc sąd, kancelaria sądowa mając wyrok uniewinniający musiała wysłać pisma do tych różnych komórek. I jak od wszystkich komórek dostała, że jest nienotowany, to wtedy dopiero pana zwalniają. I niektórzy siedzieli po parę tygodni jeszcze. To jest 1949 rok. Jeszcze siedzieli po parę tygodni. Moja żona była na tyle energiczna, że przy pomocy adwokata jakoś załatwiła to w ciągu trzech dni.
    </section>
    <section>
        <time>34302</time>Więc ja jeszcze po wyroku odsiedziałem pełne cztery dni. W nerwach, nie mogąc się zorientować, o co chodzi w tym wszystkim. No, jak wyszedłem stamtąd, już miałem, jeżeli chodzi o tych ludzi przyzwoitych... Bo przecież inni w magistracie wiedzieli, że z tego ZOM-u zamknęli kierownika niewinnie itd. Że ja tam pracować nie mogę, już nie mam serca do tej firmy. I przeniosłem się do Miejskiego Przedsiębiorstwa Robót Drogowych. W październiku 1950 roku przeszedłem do MPRD. Miejskie Przedsiębiorstwo Robót Drogowych. W MPRD robiłem Targową ulicę, Plac Dzierżyńskiego, robiłem MDM i robiłem Pałac Kultury. <span style="font-weight: bold;">Ale w sensie jakich robót?</span> Drogowych. Moja działka to były samochody, transport i maszyny drogowe budowlane. Ciężkie maszyny budowlane. <span style="font-weight: bold;">Ale to było do robót też domów, bloków, czy tylko ulic?</span> Tylko ulic. Więc mówię, Targową przerobiliśmy, potem z Targowej przeszliśmy na Plac Bankowy, Dzierżyńskiego. Po skończeniu Pl. Dzierżyńskiego poszliśmy na Plac MDM i kończąc Plac MDM rozpoczęliśmy już budowę otoczenia Pałacu Kultury.
    </section>
    <section>
        <time>34414</time>To są te cztery ulice: Marszałkowska, Aleje Jerozolimskie, Emilii Plater i Świętokrzyska. <span style="font-weight: bold;">A te półtora roku pomiędzy uniewinnieniem, a październikiem 1950 roku? To jeszcze półtora roku jest, tak?</span> Tak. <span style="font-weight: bold;">To co Pan wtedy robił? </span>W ZOM-ie byłem na swoim stanowisku. Dostałem te pierwsze samochody bezpylne z Francji, te renówki. Odbudowałem kilka tych przedwojennych polewaczek. Tam dużą robotę zrobiłem. Wie pan, był ten impet, jeszcze byli przedwojenni pracownicy. To byli wszystko ludzie związani z tą Warszawą, fachowcy, rozumieliśmy się doskonale. I tutaj trudno, ile płacili, tyle płacili, ale to się robiło dla naszej kochanej Warszawy. W MPRD, które wtedy się mieściło na Karowej, a moja baza była na Solec 4, obok Zarządu Dróg Wodnych, odbudowałem walce, odbudowałem maszyny asfaltowe. To przedsiębiorstwo zaczęło już technicznie żyć.
    </section>
    <section>
        <time>34496</time>Te drzewka, które rosną wokół Pałacu Kultury na tych czterech ulicach, te trzydziestoletnie drzewka to są moje nieprzespane noce. Bo to było wożone z całej Polski. To był pierwszy eksperyment na skalę europejską, kiedy trzydziestoletnie drzewa były przesadzane. Tylko półtorej procent drzew się nie przyjęło. <span style="font-weight: bold;">To było w latach pięćdziesiątych?</span> Pałac Kultury oddaliśmy w lipcu 1955 roku.<span style="font-weight: bold;"> I wtedy te drzewa Pan przesadzał, w tym czasie?</span> W dniu otwarcia wszystkie drzewa musiały być zielone, musiały rosnąć. Z tym są związane najprzeróżniejsze historie. Nie wiem, czy to jest potrzebne? <span style="font-weight: bold;">Koniecznie. To jest bardzo ciekawy okres.</span> To jest naprawdę fantastyczna historia, która rozpoczęła się od tego, że przedtem zostały wyznaczone trzy komisje czteroosobowe, które dostały do dyspozycji samochód, każda z nich, i jeździły po Polsce, sprawdzały cmentarze, parki, jakieś aleje, pod względem zadrzewienia, zieleni.
    </section>
    <section>
        <time>34602</time>Powstał specjalny projekt, jakie zadrzewienie, jakie drzewa mają być w którym miejscu, z jakiej strony. Z tego został ogólny plan. Z tego został stworzony ogólny plan. Każde drzewo zostało ponumerowane. Ja dostałem samojezdny dźwig samochodowy o sile udźwigu trzy tony. Ten dźwig stał 24 godziny na dobę na placu wokół Pałacu. Były wykopane doły o średnicy dwóch metrów, z numerami. Inżynier Skonieczny zaprojektował kosze. Bo na czy polegała cała tajemnica? Tajemnica polegała na tym, że nie może między ziemią w której są korzenie, między tymi korzeniami a ziemią nie może się dostać pęcherzyk powietrza, bo wtedy korzeń od tego miejsca obumiera i drzewo przestaje żyć.
    </section>
    <section>
        <time>34706</time>Więc sama technika polegała na tym, że był zbudowany kosz z dwóch półek, wokół drzewa o promieniu jednego metra był wykopany taki półmetrowej szerokości kanał. W to się wkładało te dwie połówki tego kosza, skręcało na śruby i dźwig chwytał za uszy ten kosz i takim szarpnięciem musiał oderwać, poderwać to na głębokości jednego metra. Poderwać. Te wszystkie jakieś tam cieniutkie drobiazgi, które tam jeszcze były – bo drzewo głęboko idzie z korzeniami – to już było nie ważne. I tak podniesione drzewo kładło się na skrzynię samochodu, ten kosz z korzeniami przy kabinie kierowcy, a korona ciągnęła się. Korona była już poza samochodem. I to, że ona uległa zniszczeniu, to było nieważne. I samochód podjeżdżał, meldował się u dyżurnego ogrodnika, który miał do pnia przy jakiejś gałęzi powieszony numerek, spoglądał na plan i wiedział, że to ma być w tym miejscu.
    </section>
    <section>
        <time>34819</time>Samochodem się podjeżdżało pod sam dół, dźwig brał za uszy, wkładał już w wykopany cały rów, odkręcał te śruby, polówki się wyjmowało, ten rów się zasypywało, uzupełniało z powrotem ziemią i drzewo musiało rosnąć. I urosły. I teraz takie migawki. Jeżeli pan kiedykolwiek samochodem przejeżdżał przez Zduńską Wolę, to jest 40 km za Łodzią, to tam była ta droga, ta główna ulica obsadzona pięknymi drzewami. Nie wiem, jak one się nazywają, ale to były kule. To była wizytówka Zduńskiej Woli. I jak komisja to zobaczyła, to to pasowało komisji i dała do wykazu. Dla mnie burmistrz z tamtych lat tej Zduńskiej Woli to jest bohater.
    </section>
    <section>
        <time>34903</time>Pan wie, że on tych drzew nie oddał? Dla Pałacu Kultury on nie oddał. Co z nim się potem stało, nie wiem, ale on drzew nie oddał. A teraz moje przeżycie. Pierwsze branie drzew, to są jarzębiny i platany z cmentarza w Szczecinie. Czy pan by kiedyś? <span style="font-weight: bold;">Nigdy w życiu nie byłem w Szczecinie. </span>Szkoda, piękne miasto. Warto latem zrobić wycieczkę. <span style="font-weight: bold;">Tam jest taki ogromny cmentarz, największy chyba w Europie.</span> Miasto, to jest cmentarz-miasto. Polacy go nazwali Ku Słońcu. Więc Polacy go wytypowali... To znaczy te drzewa wytypowane były z tego cmentarza. Polacy tam jakąś część splantowali, wyrównali, przeznaczyli na to i z tego korzystali. Żeby te drzewa załadować, to pan wie, że jest potrzebny do tego dźwig. I ja dźwigu jeszcze nie miałem.
    </section>
    <section>
        <time>34996</time>Poza tym dźwig był potrzebny w Warszawie. A w Szczecinie już działało biuro odbudowy portów. I oni mieli dźwigi i mieli takiego angielskiego NIL-a, ważył siedem ton. Więc musiałem pojechać i załatwić, żeby dyrektor... Jak on się cholera, ten Żyd nazywał... No więc pojechałem do tego Szczecina z pismem. A nad wszystkim pieczę w Warszawie sprawowało biuro pełnomocnika rządu do sprawy budowy Pałacu Kultury i Nauki. Na przyszłość, to już myśmy dołożyli. (śmiech) Ta pieczątka otwierała mi wszystkie drzwi, bo Warszawa buduje Pałac Kultury. Nikt inny nie ma w Szczecinie – to jest 1954 rok – takiego dźwigu, poza portem, który tam jakoś kierunkuje. Więc pojechałem tam, zgłosiłem się do sekretariatu. Mówię sekretarce, że przyjechałem do dyrektora w sprawie dźwigu. Muszę z nim rozmawiać. Wyszedłem...
    </section>
    <section>
        <time>35093</time>Pociąg w ciągu nocy dojeżdżał do Szczecina. Rano wyszedłem, tam się jakoś ochajtnąłem i gdzieś około 9 rano byłem już u niego. Dobrze, zamelduję pana. Ona się nie spieszyła, potem poszła zameldowała, wyszła: <span style="font-style: italic;">Musi pan chwileczkę poczekać, bo są sprawy bieżące. </span>No rzeczywiście, ktoś tam wchodzi, ktoś wychodzi, wie pan, jak w takim interesie. No, ale jest godzina jedenasta, nie prosi mnie, dwunasta, nie prosi mnie. A ja siedzę grzecznie. W końcu mówię: <span style="font-style: italic;">Proszę panią, ja mam czas wyliczony, ja muszę szybko załatwić i szybko wrócić, bo my mamy termin gardłowy, to jest 22 lipiec. Co prawda przyszłego roku, ale to jest termin nie do przekroczenia. I może pani uprzejmie poprosi pana dyrektora, żeby jakąś lukę znalazł między tymi interesantami, bo moja sprawa jest krótka. Ja mam tylko jedną małą prośbę i ja muszę wracać. – Dobrze, zaraz wejdę, zapytam, co da się zrobić. </span>Weszła.
    </section>
    <section>
        <time>35189</time>Za chwileczkę pan wejdzie. Jeszcze potrwało to dziesięć minut. Swoim telefonem z biurka zadzwonił do niej: <span style="font-style: italic;">Proszę, może pan wejść. </span>Wszedłem. <span style="font-style: italic;">Dzień dobry panu. – Dzień dobry. Pan jest z Warszawy, tak? </span>Ja mówię: <span style="font-style: italic;">Właśnie tak, jestem z Warszawy. – Oj, wy z Warszawy to jesteście tacy... </span>Taki mały Żydek siedział za biurkiem. Bo wy z tej Warszawy to jesteście tacy nerwowi, tacy szybcy. A tutaj też trzeba coś robić. O co panu chodzi? Co ja mogę panu w ogóle pomóc? Ja mówię: <span style="font-style: italic;">Może pan pomóc wypożyczając nam – bo to jest potrzebne przy budowie Pałacu Kultury – dźwig. Na kilka dni. – Dźwig? Panie, panie, dźwig? Pan wie, jak ja oddam panu dźwig, to stocznia stanie!</span> Ja mówię: <span style="font-style: italic;">Proszę pana, jak pan nie da dźwigu, to my nie posadzimy drzew i nie oddamy na termin Pałacu. – To wykluczone, ja dźwigu dać nie mogę. – Czy to jest ostatnie słowo pana dyrektora? – To jest moje ostatnie słowo, bo ja nie mogę. </span>
    </section>
    <section>
        <time>35286</time>Ja mówię: <span style="font-style: italic;">To ja tutaj mam pismo do pana dyrektora. Może pan dyrektor mi tutaj napisze krótko, że pan odmawia. Jedno słowo i podpis. – Co pan mi tu jakieś pismo daje! </span>Ja mówię: <span style="font-style: italic;">To jest pismo nie ode mnie, tylko to jest pismo od dyrektora biura, pełnomocnika rządu do sprawy budowy Pałacu Kultury. Jak nie można, to nie można. – Pokaż pan –</span> powiedział. <span style="font-style: italic;">To wy budujecie Pałac Kultury? – A pan o tym nie wie? – Wiem, ale co ma Szczecin do tego? Szczecin to jest reszta całej Polski. I jak cała Polska buduje Pałac, to Szczecin też bierze udział. Jeżeli parę dni potrzebujemy dźwigu, to musimy te drzewka posadzić, bo będzie za późno. – Zosiu, pozwól do mnie. </span>Sekretarka miała na imię Zosia. Weszła. <span style="font-style: italic;">Ty wiesz, kto to jest ten pan? Ty wiesz? – Nie wiem. Ten pan z Warszawy przyjechał. – Ten pan buduje Pałac Kultury. I ty wiesz, co on od nas chce? – Nie wiem, panie dyrektorze. – Przynieś kieliszki. – Ile? – Dla siebie tez możesz przynieść. </span>
    </section>
    <section>
        <time>35400</time>(śmiech) Ona przyniosła te kieliszki, on otworzy biurko, wyjął jakieś tam brandy, cholera, nie wiem. Pan jest z Warszawy, to pan chyba pije? Ja mówię: <span style="font-style: italic;">Nie odmawiam, panie dyrektorze. Tym bardziej, że jestem zmęczony. – I zawołaj inżyniera... Tam jakieś nazwisko.</span> Więc ona znów zadzwoniła, szybko się zjawił. Panie inżynierze, czy pan wie, co ten człowiek potrzebuje? <span style="font-style: italic;">– Nie wiem, panie dyrektorze. – Ten pan potrzebuje dźwig. – Ale do czego, jak, co? Bo to był dźwig samojezdny. Potrzebuje zabierać z cmentarza na Pałac Kultury drzewa i musi ładować. – No tak panie dyrektorze, ale pan wie, mamy napięte wszystko. – Trudno, cała Polska buduje Pałac Kultury. Musi pan coś wymyślić. – No dobrze, panie dyrektorze, to się wymyśli. </span>Wypiliśmy po tym kieliszku. Mówi: <span style="font-style: italic;">Panie, cholera ciężka, trudno, dam panu tego NIL-a, niech robi.</span> Wróciłem do Warszawy szczęśliwy, zameldowałem dyrektorowi, że pierwsze transporty już mogą iść.
    </section>
    <section>
        <time>35487</time>Ustaliłem termin, kiedy ten dźwig ma stać pod bramą cmentarną. Uradowani jesteśmy. Telefon: dźwig wpadł do grobu. I oni są bezradni, na cmentarzu nie mogą nic poradzić. Na Gocławiu było lotnisko aeroklubowe i tam takie różne sanitarne i inne rzeczy. Mnie wyrwali w nocy i raniutko wyleciałem tam. Co się stało? – My normalnie wyrównaliśmy teren. Nie mieliśmy żadnych planów, gdzie są jakieś groby. Zrobiliśmy nowe ścieżki dojścia do tej czynnej części i jak to siedmiotonowe bydlę wjechało na jakiś grób, no to pod tym ciężarem zawalił się. Gdzie jest Szczecin, gdzie jest Warszawa, co robić? Pojechałem do dyrekcji kolei, bo kolej ma takie różne ciężkie roboty. No i tam szczęście, naczelnikiem jednego z wydziałów był mój straszy kolega z mojej szkoły, Ale znaliśmy się ze szkoły, absolwent.
    </section>
    <section>
        <time>35586</time>Mówię: <span style="font-style: italic;">Słuchaj, ty musisz mi pomóc. </span>Więc trzeba było okopywać wszystko dookoła, lewarować go do góry i kolejowe podkłady podkładać. No ale zrobili, po koleżeńsku. Wtedy dopiero poszli po rozum do głowy i ci którzy już tam pracowali kilka lat, tak wycyrklowali, żeby on jakoś mógł do tych poszczególnych drzewek dojechać. Więc pan dyrektor stoczni szczecińskiej z początku nie miał dźwigu i nie chciał w ogóle rozmawiać, a potem postawił koniak. <span style="font-weight: bold;">Tak mówiąc między nami, to on miał rację.</span> (śmiech) <span style="font-weight: bold;">Chociaż to idiotyzm zupełny, żeby przestój w stoczni robić za jakieś głupie drzewa do Pałacu.</span> To nie były głupie drzewa bo to był Pałac Kultury. <span style="font-weight: bold;">Nie, no rozumiemy. Ale Pan rozumie, o co chodzi. Że to on miał rację.</span> (śmiech) No tak. Skończyliśmy ten Pałac Kultury i w następnym roku spotkało mnie szczęście. Ale to już taka prywatna sprawa. Mianowicie przyszedł 1956 rok i Gomułka wymyślił... Może... Nie wierzę w to, że on, ale ludzie mądrzy musieli mu to podpowiedzieć, i wprowadzono... To się nazywało: uchwała o budownictwie przyzakładowym.
    </section>
    <section>
        <time>35699</time>Bo w Warszawie był brak mieszkań, który jest i będzie, powiedzmy, a stały puste działki nie zagospodarowane, nie wykorzystane w ogóle. Więc żeby dla świata pracy, na wzór Warszawskiej Spółdzielni Mieszkaniowej, na wzór tego co pan widzi po drugiej stronie ulicy... Mówiłem panu, że budowano i... <span style="font-weight: bold;">Tak jest.</span> Więc żeby właśnie dać ludziom, dać im pożyczki, że niech sobie... W pewnych granicach, bo nie ma mowy o kamienicznikach żadnych, prawda. Ale w granicach socjalistycznej przyzwoitości sobie zbudowali jakieś mieszkania. I między innymi moje przedsiębiorstwo też dostało siedem takich działek. To są trzy działki. Więc tutaj te trzy, tam dalej na Mścisławskiej były dwie i na Sadybie też dwie. To wyglądało w ten sposób, że dostawał pan przydział na działkę, na wieczystą dzierżawę na 99 lat.
    </section>
    <section>
        <time>35778</time>Dostawał pan pożyczkę bankową 120 tysięcy złotych, pożyczka na 25 lat, 120 tysięcy. A działka na wieczystą dzierżawę. Z tym, że w ciągu dwóch lat musiał pan to zbudować, a następne dwa lata miał pan na tak zwane zagospodarowanie się. I spłata pożyczki następowała po czterech latach. Pożyczka była jednoprocentowa, nie to co dzisiaj. Była jednoprocentowa od aktualnego stanu zadłużenia. Mógł pan płacić miesięcznie, mógł pan płacić kwartalnie, mógł pan płacić półrocznie. I jak ta suma zmniejszała się, to od tej zmniejszonej sumy pan płacił te odsetki. I moje przedsiębiorstwo dostało siedem tych działek. To dostało trzech zupełnie innych kolegów, ja nawet o tym nie wiedziałem. Nasze bratnie przedsiębiorstwo, wodociągi, Miejskie Przedsiębiorstwo Robót Wodociągowo-Kanalizacyjnych też dostało. To wszystko było opisane w Monitorze, który mówił wyraźnie, że jeżeli przedsiębiorstwo ma czy rzemieślników, czy środki transportowe, czy materiały budowlane, jeżeli przedsiębiorstwo ma coś z tych rzeczy, to dyrektor może po cenach państwowych...
    </section>
    <section>
        <time>35886</time>Bo pan wie, że za komuny każda rzecz miała dwie ceny? Jedna cena była dla przedsiębiorstwa, a inna cena była na ten sam przedmiot dla użytkownika. Więc po cenach urzędowych mógł dyrektor odstąpić. W banku powstała komórka, która kontrolowała te rzeczy. Bo nie było tak, że dostałem pożyczkę 120 tysięcy i poleciałem, kupiłem żonie futro od razu. Nie. Bank w terenie nadzorował, pilnował jaki jest postęp robót i wtedy dopiero wypłacał pieniądze. I jak powiedziałem, bratnie przedsiębiorstwo, Miejskie Przedsiębiorstwo Robót Wodociągowo-Kanalizacyjnych, w osobach głównego księgowego, głównego elektryka i głównego budowlańca, w każdym razie ludzi z tej czapki, też dostało na taki sam trójniak. Wodociągowcy dla potrzeb wodociągów zamówili sto tysięcy sztuk cegły kanałowej. Cegła kanałowa to musi być bardzo odporna, taka, szmaka. Musi spełniać specjalne warunki. Obieg dokumentacji był taki, że w każdym przedsiębiorstwie była komórka odbioru materiałów, która po obejrzeniu dokonanego zakupu opiniowała go, że odpowiada warunkom.
    </section>
    <section>
        <time>35994</time>I to dopiero potem przychodziło do głównego księgowego, który mając ten podpis tej komórki dawał dyspozycje do zapłaty. Przedsiębiorstwo cegłę otrzymało, wewnętrzna komórka zdyskwalifikowała, że nie odpowiada warunkom, wobec tego główny księgowy nie podpisał zapłaty, natomiast trójka pracowników złożyła podanie do dyrektora z prośbą, żeby w ramach budownictwa przyzakładowego im sprzedać. Proszę pana, 1956 rok to ludzie kawał piwnicy, kawał jakiegoś strychu z oderwaną ścianą, doklejali, domurowywali, żeby móc zamieszkać. I jak ta sprawa się rozeszła po przedsiębiorstwie... Po pierwsze, że dostali w ogóle przydział, a ludzie są w gorszych warunkach i nie dostali. I jeszcze tym ludziom teraz odstąpiono sto tysięcy cegły po cenie urzędowej? Ta cegła na pewno jest dobra.
    </section>
    <section>
        <time>36084</time>I pod naciskiem opinii publicznej dyrektor sprawę oddał do prokuratury. Oni już część tej cegły wmurowali, wbudowali w chałupę. I jak to się rozeszło, i moi trzej koledzy, z mojego przedsiębiorstwa, główny księgowy, naczelnik działu zaopatrzenia... Trzeci był kierownikiem planowania, to, powiedzmy, nie był zagrożony. Jak zobaczyli, że za taką sprawę już się trzeba tłumaczyć u prokuratora, to oni zrezygnowali, ta trójka. I ten mój przyjaciel, Henio Błoński, świętej pamięci, mówi: <span style="font-style: italic;">Słuchaj, my tego nie bierzemy, bo będą podejrzenia, tym bardziej, że ja rządzę zaopatrzeniem, magazyny mi podlegają. Bierz, idź do dyrektora, niech przepisze.</span> I ja dobrałem dwóch kolegów, poszedłem... Bo już wtedy zakładowa komisja nie była potrzebna do tego, to już było w gestii dyrektora. Oni złożyli rezygnację, a ja niespodziewanie dostałem przydział. O którym w ogóle nie wiedziałem i nie spodziewałem się czegoś takiego. I mając ten Monitor w ręku, napisaliśmy podanie do dyrektora we trójkę.
    </section>
    <section>
        <time>36174</time>Ja to obgadałem z dyrektorem, że my oddajemy nasze pożyczki w gestię dyrektora. Bo przedsiębiorstwo ma transport, ma sprzęt, ma materiały budowlane. Nasz materiał budowlany to była cegła rozbiórkowa. Bo jak musieliśmy prowadzić ulicę Gagarina, to musieliśmy rozebrać dwie wille. Więc cegła była. Mamy to wszystko. Nie mamy murarzy, jako takich, ale mamy brukarzy, którzy umieją kłaść cegłę. Oddajemy pieniądze i dokumentację, żeby dyrekcja przyjęła budowę. Wziął. I to dla nas, dla trójki, budowało przedsiębiorstwo. Ale w noc sylwestrową z roku 1957 na 1958 rząd zdecydował się i Monitor uległ anulowaniu. No i postawić taki dom, to się okazało, że to jednak za mało. Pożyczka się skończyła i trzeba robić dalej.
    </section>
    <section>
        <time>36272</time>Więc ja nie miałem innego wyjścia, bo już z pensji... A już dzieci studiowały, więc z pensji nie można było pociągnąć. I przesiadłem się na taksówkę. W 1958 roku ojciec miał taksówkę. I ja przez sześć lat jeździłem na taksówce. <span style="font-weight: bold;">Czyli zrezygnował Pan w ogóle z Miejskiego Przedsiębiorstwa Robót Drogowych?</span> Zwolniłem się i jeździłem taksówką. Codziennie było tych parę złotych na bieżąco. I uważam, że ten dom kosztował mnie sześć lat życia. Ten dom wykreślił mi sześć lat życia. <span style="font-weight: bold;">A to nie kolidowało potem jakoś, że zrezygnował Pan z pracy w przedsiębiorstwie, a tutaj ma...</span> Nie, to nie miało żadnego związku z tym. Po prostu praca... Ja miałem sprawę z bankiem, bo to była sprawa pożyczki, i miałem sprawę z dzielnicową rada narodową, sprawa własności. Płaciłem wieczystą dzierżawę i to już nie miało jedno z drugim nic wspólnego. I jeździłem potem sześc lat taksówką. I wróciłem w 1964 roku do urzędowania, do pracy. <span style="font-weight: bold;">W to samo miejsce?</span> Nie, zostałem wiceprezesem Spółdzielni Transportowej „Transsped” w Warszawie.
    </section>
    <section>
        <time>36373</time>Na stanowisku wiceprezesa do spraw technicznych. <span style="font-weight: bold;">Spółdzielnia Transportowa... </span>„Transsped”. Ulica Krochmalna w Warszawie. <span style="font-weight: bold;">I co to za przedsiębiorstwo?</span> No, spółdzielnia transportowa. Wynajmowaliśmy samochody. <span style="font-weight: bold;">Ale to transport ludzi, czy materiały?</span> Nie, materiały. Samochody ciężarowe. Jako wiceprezes do spraw technicznych.<span style="font-weight: bold;"> I to już była, rozumiem, lepsza posada, tak? Bardziej dochodowa?</span> Już mieszkałem we własnym domu. Co prawda roboty wewnętrzne robiło się i w kurzu, i w tym... Ale to już trzeba było angażować odpowiednich rzemieślników. Wykończeniówka to jest cholerna rzecz. (śmiech) Ale już, ponieważ oboje z żoną pracowaliśmy, to już można było na tej prezesowskiej pensji, prawda... Potem stamtąd poszedłem do Przedsiębiorstwa Produkcji Pomocniczej. <span style="font-weight: bold;">Po wielu latach? Tak mniej więcej.</span> W spółdzielni pracowałem ponad rok, potem poszedłem do Przedsiębiorstwa Produkcji Pomocniczej i byłem zatrudniony jako kierownik działu zaplecza technicznego. <span style="font-weight: bold;">I tam już dłużej Pan zagrzał miejsce? </span>Tam dwa lata, potem z kolei koledzy ściągnęli do Przedsiębiorstwa Budowy Huty Warszawa.
    </section>
    <section>
        <time>36475</time><span style="font-weight: bold;">A ja miałbym takie pytanie jeszcze. Jak przestał Pan pracować w tym przedsiębiorstwie... Wedy kiedy mieszkał Pan na Twardej 64. To wtedy stamtąd się wynieśliście z mieszkania i gdzie indziej zamieszkaliście?</span> Pracując jeszcze w ZOM-ie, po wyjściu z więzienia, w 1950 roku w kwietniu dostałem mieszkanie na Elektoralnej. Na osiedlu Mirów, wtedy skończyli Mirów. I cały czas mieszkam na Elektoralnej 20m24. I z mego okna patrzyłam na wytwórnie Frageta, tam gdzie księżna Mirska robiła noże i widelce. <span style="font-weight: bold;">Czyli w sumie spora część życia to z Wolą jest związana u Pana, można powiedzieć?</span> Nie, Wola zaczyna się od Wolskiej, Towarowej i Okopowej na zachód. <span style="font-weight: bold;">No, to to się zmieniało, bo też od Jana Pawła... </span>A wszystko od linii Towarowa-Okopowa to jeszcze było Śródmieście. Więc ja się w tym rejonie obracałem. Więc jeszcze niech pan napisze... Co pan ostatnio zapisał? <span style="font-weight: bold;">Huta Warszawa.</span> A z Huty Warszawa przeszedłem do PUMY w 1972 roku. PUMA, Świętokrzyska 30, Przedsiębiorstwo Usług Mieszkaniowo-Administracyjnych dla placówek dyplomatycznych.
    </section>
    <section>
        <time>36578</time>To znaczy jako główny mechanik. Myśmy wynajmowali mieszkania wszystkim dewizowcom w Warszawie, a nasi pracownicy remontowali wszystkie ambasady i konsulaty na świecie.<span style="font-weight: bold;">To lepiej Pan chyba nie mógł trafić</span>. Tam już była, wie pan, robota taka bardzo delikatna. I stamtąd odszedłem na emeryturę 1 stycznia 1982. Więc jestem na emeryturze 32 lata. Pominąłem jeszcze jedno zdarzenie, kiedy pomagałem w Szawlach Żydom. Jak weszli Niemcy... Niemcy napadli w niedzielę nad ranem 22 czerwca 1941 roku. Ja wtedy kończyłem tą budowę tego autogarażu. Jak weszli, nie od razu zorganizowali getto. Znaczy, getto było, nie wolno było im wychodzić bez zezwolenia, o tak powiem. Jeżeli mieli zezwolenie, to musieli nosić na lewym ręku żółtą opaskę.
    </section>
    <section>
        <time>36671</time>Nie wiem, czy moja dyrekcja... W każdym razie powstała taka sytuacja, że można było zapotrzebować Żyda, czy Żydów do roboty. I ja wypisywałem... Nie wiem jak to nazwać, zapotrzebowanie, no. Że potrzebny jest do pracy na budowie garażu. I wtedy ich wypuszczano, wychodzili. To przeważnie byli polscy Żydzi, nasi, którzy, jak Niemcy zaatakowali, to uciekając przez tych Niemców na północ, w kierunku Łotwy... Szawle leżą w bardziej północnej części Litwy. No, ale Niemcy szli klinami z różnych stron i w końcu ci ludzie zostali odcięci. Już nie mieli gdzie dalej uciekać i byli ci polscy Żydzi tam. No na pewno jeden od drugiego się dowiadywali, przychodzili do mnie. Ja też byłem właściwie na tym samym wózku co oni, więc współczułem tym ludziom. I dawałem im właśnie takie zapotrzebowanie do roboty. Pożytku na tej budowie wielkiego nie było, robili jakieś porządkowe rzeczy. Proste rzeczy, porządkowali plac, czy coś.
    </section>
    <section>
        <time>36779</time>Ale to im dawało, że kilku z nich mogło wyjść czy do sklepu, czy na bazar wyskoczyć i kupić cośkolwiek do jedzenia. W każdym razie w ten sposób tym biednym, naprawdę biednym ludziom pomagałem. I, gdzieś to był chyba październik już, bo już była taka jesienna paskudna pogoda. Siedzieliśmy z żoną w domu, w mieszkaniu, ktoś zapukał. Wpuściłem, wszedł mężczyzna. Spojrzałem na niego, okazało się, że Żyd. Pamiętam tylko tyle, te jego nerwowe, rozbiegane oczy. On słyszał w getcie, że jest taki Polak z Warszawy, który pomaga, ale nie był pewien, bo wszedł do domu. Może ktoś wejść, może ktoś być, no wie pan, różnie może być. Poprosiłem go. Powiedział, że jest Żydem z Łodzi, że uciekając przed Niemcami przywędrował tutaj.
    </section>
    <section>
        <time>36870</time>Pracował... Nie pamiętam, czy u Scheiblera, czy u Grohmana. To są te duże przedwojenne fabryki łódzkie. Był prokurentem. Tutaj nie ma żadnych szans, chce uciekać, czy ja bym mu nie pomógł? Mówili, że pan właśnie pomaga w ten sposób, że daje te... Pytam: W jaki sposób mogę panu pomóc? – Proszę pana, ja się muszę dostać do Warszawy. A wiem od innych, że pan też jest z Warszawy. – Zgadza, się, ja jestem z Warszawy. – Muszę się dostać do Wilna, ale nie mam żadnego... Potrzebuję jednej nocy w Wilnie. Mówię: <span style="font-style: italic;">To mogę panu pomóc, bo moja żona jest wilnianką, rodzice żony mieszkają w Wilnie. Mają tam dwa własne domki, więc mogą pana przenocować</span>. No i napisałem taką krótką karteczkę do teściów, że proszę oddawcę jedną noc przenocować. Wytłumaczyłem mu, jak ma z dworca wyjść, bo akurat w pobliżu, w tej dzielnicy mniej więcej mieszkali teściowie. I jak ma możliwie spokojnie przejść.
    </section>
    <section>
        <time>36973</time>No i jego wizyta trwała u mnie... A jeżeli chodzi o Warszawę, no to nic mu nie mogę pomóc, poza tym, że mam ojca, który jest w Warszawie, bo jesteśmy rozdzieleni tymi dwiema granicami. I dałem mu adres do ojca i też taką krótką karteczkę: <span style="font-style: italic;">kochany, pomóż oddawcy tej kartki</span>. Do Wilna przyjechał, zgłosił się, przenocowano go. Ale jak potem żona pojechał do Wilna odwiedzić rodziców, to matka powiedziała... Bo od razu poznali, że to jest Żyd. Matka prosiła żonę, żeby więcej tego nie robić, bo oni całą noc nie spali. (śmiech) Bali się. To już starsi ludzie byli, wie pan, wystraszeni. Żeby tego nie robić, bo po prostu się boją. A jak w listopadzie 1942 roku już ja sam wylądowałem w Warszawie, to ojciec mnie zapytał: <span style="font-style: italic;">Słuchaj, no był u mnie ten Żyd od ciebie. Co się z nim stało, nie wiesz?</span> Mówię: <span style="font-style: italic;">Nie wiem. Był u mnie jeden raz w życiu, pomogłem mu w Wilnie, odesłałem go do ciebie. </span>
    </section>
    <section>
        <time>37062</time>Ja też nie wiem, czy on żyje, czy nie żyje. Pytam: <span style="font-style: italic;">A jak długo był u ciebie? – No, trzy dni go trzymałem u siebie. </span>Wtedy jeszcze w 1942 roku tramwaj chodził przez Nalewki... Znaczy, chodził przez getto i jeszcze można było w jakiś sposób ten... Z czasów przedwojennych ojciec miał takiego ruchliwego Żyda, który zajmował się różnymi pośrednictwami. Ktoś potrzebował wynająć samochód, coś tego, to on tutaj doradził, od tego dostał parę złotych, od tego dostał parę złotych. W każdym razie taki kręcony Żyd. Na imię miał... Nie wiem, czy to było imię, czy nazwisko, Motel. I ojciec z tym moim Żydem pojechali razem na getto, ojciec go spiknął z tym Motlem, czy Motelem. Ten powiedział, że załatwi. I został. Tak, że jaką dalszą trasę, dokąd, co, nie wiem. Ale w każdym razie tyle temu człowiekowi z Łodzi, temu łódzkiemu Żydowi pomogłem. Że dotarł do Warszawy i u mego ojca zatrzymał się i dalszą pomoc otrzymał. <span style="font-weight: bold;">Tak. To ja kontynuując troszkę ten temat może, chciałbym Pana zapytać o taką sytuację. Bo Pan mieszkał między 1942 a 1944 rokiem w Warszawie właśnie, do powstania.... </span>
    </section>
    <section>
        <time>37168</time>5 listopada 1942 roku wyjechałem z Wilna. Moja podroż trwała około chyba pięciu czy sześciu dni, tak, że ja w pierwszej połowie listopada 1942 roku byłem już w Warszawie. A moja żona z dwojgiem dzieci przez dwie zielone granice wylądowała w domu w Warszawie 23 grudnia. Czyli następnego dnia Wigilia, już rodzinnie spędziliśmy razem w Warszawie. <span style="font-weight: bold;">I pan mając z ojcem tę kwaterę w okolicy Ogrodowej... </span>Nie w okolicy, tylko rodzice mieszkali Ogrodowa 61 m 11. <span style="font-weight: bold;">To jest zaraz niedaleko...</span> Między Wronią a Okopową. Tak, ja wiem gdzie to jest. Tylko chodzi o to, że to było zaraz niedaleko dużego getta i małego getta, praktycznie. Cofając się Ogrodową do Żelaznej, na Żelaznej... <span style="font-weight: bold;">...tam już była ta kładka zaraz, przecież.</span> Nad Chłodną była kładka. I prosto z kładki następna była Ogrodowa, równoległa do Chłodnej, a dalej za Chłodną była właśnie brama, chyba główna brama wejścia do getta.
    </section>
    <section>
        <time>37259</time>A w drugą stronę znowu się przechodziło nad Chłodną tym takim mostem zbudowanym i wchodziło się w małe getto. <span style="font-weight: bold;">No i w międzyczasie było powstanie w getcie. Pamięta Pan to?</span> Proszę pana, no przecież tą zadymioną Warszawę oglądaliśmy cały czas. Przecież to Wielkanoc była akurat. <span style="font-weight: bold;"> A pamięta Pan jakieś sytuacje, jakieś wrażenia? Sprzed powstania, albo z powstania jeszcze? </span>Sprzed powstania, to moja żona trafiła na Lesznie... Pan wie, że wzdłuż Leszna biegł mur wysoki. Druga strona ulicy było getto, a po tej stronie były sądy. <span style="font-weight: bold;">Tak, tak, oczywiście.</span> Więc tam napatoczyła się na tych dwudziestu powieszonych, którzy kilka dni wisieli przed gmachem sądu. To byli rzekomo złapani ci, którzy przenosili coś tam do getta. Tych dwudziestu powieszonych. To było makabryczne, wróciła do domu roztrzęsiona. Bo szła zamyślona, no normalnie jak szła i raptem na tym lekkim wietrzyku bujali się ci mężczyźni powieszeni. <span style="font-weight: bold;">A Pan jakieś sytuacje może, będąc tak blisko tego getta, jeszcze pół roku w zasadzie do powstania? </span>
    </section>
    <section>
        <time>37351</time><span style="font-weight: bold;">Może był Pan świadkiem jakichś sytuacji, interesujących, czy jakichś strasznych? Albo w ogóle ciekawych w sensie obyczajowym. Czy w ogóle było jakieś przenikanie z tamtej strony? Czy był to temat, który jakoś tam zajmował Pana, czy rodzinę, czy coś takiego? </span>Na Dzikiej 28 ojca wychowankowie, tak to się nazywało, ludzie którzy się u mojego ojca zawodu uczyli, mieli warsztat naprawczy samochodowy. Ten budynek w którym był ten warsztat, tworzył ścianę do getta. To była Dzika 28. To byli dwaj panowie, Teodor Winik i Janek Pokutyło. To byli dwaj Ukraińcy, którzy uciekli w 1920 roku przed bolszewikami. Bo to byli kadeci, kandydaci na oficerów carskich. Wtedy moi rodzice... Bo ja się urodziłem w Białymstoku. Też rodzice przed bolszewikami uciekali. Byli bezdomni, ojciec ich przyjął i u mego ojca uczyli się zawodu. Szoferstwa się uczyli. A potem już poszli samodzielnie. A jak weszli w 1939 roku Niemcy, to oni wykorzystując swoje... Oni byli naprawdę Polakami.
    </section>
    <section>
        <time>37461</time>Wykorzystując swoje pochodzenie otrzymali zezwolenie na otwarcie warsztatu. Warsztatu przynależnego do grupy tych wojskowych warsztatów. ?, wojskowa służba. Niemieckie samochody, które się psuły, które były przejazdem, to kierowano między innymi do nich i oni naprawiali. Więc majster Bolek Pencak i wszyscy monterzy, którzy tam byli zatrudnieni, to byli Polacy. A warsztat podlega pod zarząd niemiecki. I tam urządzono warsztat rusznikarski. Nikt tam nie ruszał, wszędzie było żelastwo, różne części, wie pan, jak przy samochodach. I w jednym kąciku pracował zbrojmistrz, który naprawiał, konserwował, w ogóle była ta obsługa jeżeli chodzi o pistolety, karabiny. Więc oni byli w jakiś sposób związani z organizacją. Ale to był taki naprawdę dobry, spokojny kąt, bo po drugiej stronie była już ściana getta, to był ostatni budynek.
    </section>
    <section>
        <time>37554</time>Tyle wiem, że tam to było robione, bo to byli już zaprzyjaźnieni z moim ojcem. <span style="font-weight: bold;">A jak wybuchło powstanie z getcie, to to jakoś, powiedzmy, zaburzyło to codzienne życie was, czy ludzi z okolicy? </span>Nasze życie właściwie się przeniosło na klatki schodowe, bo się wszyscy schodzili na klatce. I między innymi ta decyzja, ta narada, czy dalej uciekać, bo już tutaj Niemcy dosłownie byli na Lesznie, dochodzili do Okopowej, że trzeba uciekać, więc ta narada też się w budynku... Bo, jak mówiłem, my z żoną mieszkaliśmy już 67, ten dom stoi po dziś dzień. Ale te wszystkie kontakty były w budynku, w którym rodzice mieszkali, pod 61. Więc tam też zapadła ta właśnie decyzja, że idziemy do pana Chądzyńskiego, do tej ruiny. <span style="font-weight: bold;">Tak, ale to Pan mówi o Powstaniu Warszawskim.</span> Mówię o Powstaniu Warszawskim, które było w rok później... <span style="font-weight: bold;">Tak, a ja jestem ciekaw, gdyby się udało zrekonstruować... Bo my do wszystkich tych rzeczy dojdziemy jeszcze. Ale jak było powstanie w getcie, to z jednej strony było powstanie w getcie, a z drugiej strony była Warszawa, to życie...</span> Warszawa żyła normalnie, tylko... <span style="font-weight: bold;"> ...i czy to jakiś wpływ na Państwa miało? </span>Wiedzieliśmy z opowiadań, że z tych budynków... Leszno to była poważna ulica.
    </section>
    <section>
        <time>37660</time><span style="font-weight: bold;">Tak, to taka arteria była. </span>To była arteria. Tam stały murowane budynki trzy-, czteropiętrowe. Więc ci, którzy byli od tej strony, od strony sądów, to opowiadali, że widzieli jak matki, przedtem z drugiego, trzeciego piętra dziecko rzucała, potem skakała sama. To były fakty. Bo już nie było, wszystko płonęło, Niemcy bezlitośnie wybijali tych Żydów. Więc takie historie do nas docierały. I to potem, w rok potem, miało wpływ na nasz stosunek do Niemców, do tego co się dzieje, bo wiedzieliśmy jak tam to wszystko się odbywało. <span style="font-weight: bold;">To jeszcze pozostając w Warszawie w czasie okupacji: czy miał Pan jakieś kontakty, albo informacje o podziemiu, o młodzieży, która gdzieś coś robi, konspiruje?</span> O młodzieży nie, ale o ojca kolegach. Taki pan Kazimierz Krzewski, który nie żyje. Potem bracia, Tadek jeden, Tadeusz, a drugi chyba Henryk, Gołębiewscy. To oni byli... Przed nami nie kryli się. Przy tej produkcji nafty z ojcem zatrudnialiśmy jednego chłopa z partyzantki, który musiał uciekać, skrył się i trafił do nas.
    </section>
    <section>
        <time>37764</time>A drugi to był kolejarz z Wilna, Adaś Masłowski, którzy przyjechali do Warszawy do mnie, przywiózł mi list od żony. Ze swoim kolegą, to byli autentyczni kolejarze. Pomogliśmy im zrobić zakupy w w Warszawie, więc tam pończochy, soda kaustyczna, coś tam jeszcze. I dojechali w powrotnej drodze do Grodna i tam właśnie w Grodnie byli ci paskudni czarni, ci bahnschutze, ci gestapowcy kolejowi. Tam ich złapali. Bo oni się u nas – dokładnie to u rodziców – zatrzymali. Moja matka jeszcze te pończochy im wszywała do płaszcza w ten sposób, że odpruła podszewkę i pończochy za czubek noska lekko nitkami. I tak to wisiało. Ale banhschutze byli już na tyle doświadczeni, że wiedzieli. Zresztą oni tacy byli pod tymi płaszczami, tacy otyli. (śmiech) W Grodnie ich złapano i w tym momencie...
    </section>
    <section>
        <time>37854</time>Grodno to jest dosyć duża stacja, tam jest cały szereg tych linii kolejowych. Prowadzili do budynku stacyjnego i pociąg towarowy nadjeżdżał. I ten Adaś, ten wilnianin, co on miał, 20 lat, to był młody chłopak. Skoczył przed tym pociągiem i ten pociąg towarowy odciął jego kolegę z tym Niemcem, a on gdzieś na razie uciekł. A potem już do Wilna nie mógł wracać, bo nie zgłosiłby się do pracy, więc udało mu się wrócić do Warszawy i przyszedł do mnie. I do powstania był u mnie. Ponieważ ja pracowałem w tym drugim oddziale inżynierskim, miałem autentyczny ausweis, miałem czapkę pracownika magistrackiego... On potem się spiknął, Adaś, do organizacji przystąpił. Już nie mieszkał u nas, tylko na Wolskiej, w tym małym biurowym budyneczku, gdzie się mieściło kierownictwo drugiego oddziału inżynierskiego, jako taki dozorca.
    </section>
    <section>
        <time>37959</time>Przez to miał nocleg. Do nas jeszcze przyszedł chyba 5 czy 6 sierpnia, to już z karabinem był. Więc podejrzewam, że chyba zginął Adaś. <span style="font-weight: bold;">A mówił Pan o tej swojej pracy zarobkowej, tak to nazwijmy, z ojcem, czyli robienie tej nafty. Ale nie mówił Pan o tym oddziale inżynierskim Co to było i co to była za praca, jak Pan się tam zatrudnił?</span> Jak wróciłem do domu do Warszawy, to miałem przy sobie swój warszawski normalny dowód z obywatelstwem, adresem, ze wszystkim. Ojciec oczywiście zaraz dał znać kolegom, że Gieniuś wrócił ze wschodu. Koledzy zaczęli przychodzić, trzeba było opowiadać, jak to wszystko na tej Litwie z tymi Sowietami, jak tam się żyło, jak to wszystko szło. I właśnie Kazio Krzewski, kolega ojca, który należał do organizacji, mówi: Słuchaj Gieniuś, a jak ty stoisz... Jaki ty masz dokument? A ja rozjeżdżałem po Warszawie tramwajami, oglądałem, bo wie pan, nic nie robiłem.
    </section>
    <section>
        <time>38048</time>Kręciłem się po tym mieście, oglądałem te zniszczenia, jak co wygląda. Zupełnie spokojnie. Ja mówię:<span style="font-style: italic;"> No przecież mam dowód osobisty. – No, tobie się nie dziwię. Ale Antoś – do ojca – to Gieniuś nie ma kenkarty?</span> Ojciec mówi: <span style="font-style: italic;">Nawet nie pomyślałem o tym. – No przecież od roku czasu już nie ma innych dokumentów, tylko kenkarty. Jak on w ogóle na ulicę wychodzi? Przecież jego wezmą za jakiegoś szpiega, czy partyzanta z lasu. Co ten dowód jest ważny? </span>I wtedy myśmy z ojcem, że tak powiem, zdębieli i oprzytomnieli. No bo rzeczywiście ja nic nie mam. I ja zaraz następnego dnia pojechałem na Plac Teatralny, bo magistrat, zarząd Miasta Stołecznego Warszawy mieścił się vis avis opery, w Pałacu Jabłonowskich. Poszedłem tam, żeby... Ale już naprawdę pod strachem szedłem. Nie miałem daleko, bo Chłodną w Elektoralną, przecinam Plac Bankowy i jestem w magistracie. Przyszedłem do magistratu, zapytałem gdzie jest wymiana dokumentów, pokazali mi, do którego pokoju mam wejść. Siedział pan w średnim wieku: <span style="font-style: italic;">Słucham pana? </span>Mówię: <span style="font-style: italic;">Chciałem wymienić dowód na kenkartę. </span>
    </section>
    <section>
        <time>38146</time><span style="font-style: italic;">– Panie, skąd pan się wziął? </span>Ja mówię: <span style="font-style: italic;">Proszę pana, ze wschodu. – Jak? – No wie pan jak, wróciłem po prostu do domu – Panie, panie, co z panem zrobić? Co z panem zrobić? Ma pan zdjęcia? </span>Ja mówię: <span style="font-style: italic;">Mam. </span>Gdzieś tam wyszedł do sąsiedniego pokoju, przyniósł jakiś formularz, od razu przy jego biurku wypełniłem. To musiał być ktoś z organizacji,. Na pewno zorganizowany, bo szeregowy urzędnik to by mnie zupełnie inaczej potraktował. I wyszedłem z kenkartą. Ale teraz trzeba gdzieś pracować, więc ojciec się pokręcił po kolegach i za 150 złotych przynieśli tą arbeitskartę z kolei, że jestem kolejarzem. Ale jak już troszkę posiedziałem i zrozumiałem jaką ważność mają dokumenty i co się dzieje, to dowiedziałem się, że tramwajarze, kolejarze, to niestety te zaświadczenia z pracy są nieważne. Bo Niemcy wiedzą, że jest podrobione i jest gorsza potem wpadka, jeżeli dojdą, niż z tym.
    </section>
    <section>
        <time>38247</time>Więc trzeba było wykombinować coś autentycznego. Ale musiałem być wolny. Więc ojciec miał takich przyjaciół, państwa Wojtyńskich. Ten jeden Wojtyński był inwalidą z 1920 roku, miał uciętą, amputowaną rękę. Więc jako inwalida wojenny dostał w Białymstoku koncesję na sprzedaż wódki. Bo handlując wódką trzeba było mieć koncesję. I myśmy mieszkali z nim na terenie jednej posesji, z tym, że on miał sklep i mieszkanie od frontu, a myśmy mieszkali w podwórku. W Białymstoku. A jego brat pracował w zarządzie miejskim w dziale technicznym i był kierownikiem garażu na Solcu. Eugeniusz Wojtyński. Ojciec mówi: <span style="font-style: italic;">Słuchaj, Wojtyńskiego młodszy brat jest tutaj. Musimy pojechać do niego, porozmawiać.</span> Pojechaliśmy na Solec do tego młodszego Wojtyńskiego. On siedział głęboko w konspiracji. I on załatwił mnie właśnie tą pracę. To kosztowało ówczesnych pięć tysięcy złotych.
    </section>
    <section>
        <time>38349</time>Pojechałem razem z nim do dyrektora Marksa, to był dyrektor personalny zarządu miejskiego. I przydzielono mnie do drugiego oddziału inżynierskiego na Wolskiej 98... 108, przepraszam. W każdym razie za wiaduktem. I ja tam figurowałem jako pracownik autentycznie. Dostałem czapkę, ostatnią czapkę z magazynu, o ileś numerów za dużą. Dzięki Bogu, że uszy miałem, bo ona opierała się o uszy. (śmiech) Ale była autentyczna czapka i autentyczna legitymacja z miejsca pracy. I każdego 1-go dnia miesiąca z ojcem braliśmy litr wódki, pęto kiełbasy, czy jakiś połeć boczku, chleb, ogórki, czy inne grzybki marynowane i jechaliśmy tam. Ja kwitowałem listę płacy, nie brałem pieniędzy. Opijaliśmy tą sprawę i wracaliśmy do domu. Tak, że ja miałem autentyczny ausweis, autentyczną czapkę i byłem o tyle zabezpieczony, że w razie łapanki miałem autentyczny...<span style="font-weight: bold;"> Czyli na tym to polegało.</span> Tak, to polegało na tym. Tak jak w 1945 roku, jak uciekłem Amerykanom z obozu i dotarłem do domu, i złożyliśmy ten samochód, to z kolei tak samo załatwiliśmy, że samochód był rejestrowany na starostwo Warszawa Zachód.
    </section>
    <section>
        <time>38458</time>I co miesiąc ojciec nosił te 15 tysięcy, sekretarz starosty, późniejszy mecenas Goczałkowski to inkasował, oblewało się sprawę i jeździło się. <span style="font-weight: bold;">A wie Pan, interesuje mnie bardzo taka rzecz. Bo tą okupację w Polsce, szczególnie w Warszawie, wszystko to przesłoniło powstanie. I te straty, walki, śmierć tylu ludzi. Ale przed powstaniem było cztery, czy pięć lat okupacji. Ale nie walk, tylko okupacji, gdzie ten milion ludności, czy tam milion dwieście, po prostu żyło. Nie każdy pracował...</span> W tym było czterysta tysięcy Żydów. <span style="font-weight: bold;">No, w tym oczywiście Żydzi. I Pan prowadził życie takiego po prostu cywila, prawda? Cywila. Pracowaliście z ojcem, kombinowaliście.</span> Tak jak cała Warszawa żyła.<span style="font-weight: bold;"> No właśnie. Interesuje mnie na przykład, czy w ciągu takiego dnia zwykłego... Tam dzień za dniem mijał, tydzień za tygodniem. Czy było poczucie np. że towarzyszy człowiekowi niebezpieczeństwo? </span>Zadał pan bardzo dobre pytanie. I ja sobie dzisiaj często zadaję pytanie: czy myśmy byli tacy odważni, czy myśmy byli po prostu głupi?
    </section>
    <section>
        <time>38553</time>Przecież ostatni rok, to co kilka dni miał pan rozklejone w kolorze buraczkowoczerwonym obwieszczenia, że tylu i tylu zostało złapanych, bo zrobili to i to. Jeżeli się nikt nie zgłosi, to zostaną rozstrzelani. Nazwiska, daty urodzenia. Przy tym się żyło. Myśmy robili tą naftę. Robiliśmy ją z materiału pędnego. Benzyna, ropa, w czasie wojny to była krew tego krwiobiegu, tego organizmu. Bo bez benzyny, bez ropy nie było możliwości prowadzenia wojny. Już mówiłem panu, jak złapali z kanistrem benzyny, to się jechało do Oświęcimia, przedtem połamali kości, żebra, bo trzeba było powiedzieć, skąd to się wzięło. <span style="font-weight: bold;">Ale był Pan tego świadomy, tak? </span>
    </section>
    <section>
        <time>38621</time>Byliśmy tego świadomi. I rano wstawaliśmy, szliśmy do tej budy i mieszaliśmy w tych beczkach tą ropę atakowaną tym kwasem, potem neutralizowanie tą zasadą. Rozlewało się do baniek i wiozło się tramwajem te dwa, trzy przystanki, czy przychodzili ludzie, brali. I to się robiło. I piło się wódkę. <span style="font-weight: bold;">Tak. Ale czy jakoś organizowaliście na przykład rozprowadzanie tej nafty, żeby to miało jakieś takie pozory bezpieczeństwa przynajmniej? Czy każdy tam mógł przyjść, bo się od kolegi dowiedział, że można kupić? </span>Tak, proszę pana, tak. Dlatego zadaję sobie to pytanie: czy to była odwaga, czy to była głupota. I nie potrafię na to odpowiedzieć. Żyliśmy po prostu normalnie. Dowiadywaliśmy się, czytaliśmy, że tu rozwalali, tu rozwalali, tu. <span style="font-weight: bold;">A taki standard życia w stosunku do okresu przedwojennego, jak Pan obserwował u swojej rodziny, u znajomych, czy on się obniżył bardzo w Warszawie? Czy ludzie mogli powiedzieć, że cierpią jakoś z powodu okupacji?</span> Cierpieli ludzie, których zastała wojna na jakichś posadach. Bo Niemcy pozorowali... Udawali, że to jest normalne życie, ceny były te same i zarobki te same. Więc jeżeli pan gdzieś pracował, powiedzmy, w magistracie, był pan urzędnikiem i zarabiał 250 złotych miesięcznie, to pan przy Niemcach zarabiał te same 250 złotych.
    </section>
    <section>
        <time>38745</time>Bo dostawał pan kartki na życie i ceny musiały być te same. Z tym, że płacił pan za chleb kartkowy 20 groszy, a bochenek chleba pieczony na linii otwockiej, biały, chrupiący – kosztował 30 złotych. Jeżeli pan pracował w gazowni, elektrowni, w telefonach, czy w jakichkolwiek innych zakładach, w innych miejscach pracy, które przejęli Niemcy... I tam był ten?, był ten zarząd niemiecki, to pan zarabiał tyle samo, co na tym stanowisku przed wojną. I ci ludzie żyli w biedzie. Ale konduktor w tramwaju brał pieniądze, spoglądał na pana, pan kiwnął głową, nie dawał biletu. Miał pan telefon w domu, podnosił pan słuchawkę – głuchy telefon, trzeba zgłosić naprawę. Nie minęło piętnaście minut, góra pół godziny, przychodzili panowie z telefonów: <span style="font-style: italic;">Ma pan telefon nieczynny. – No właśnie, mieliśmy dzwonić, prosić o naprawę. – No to my jesteśmy, możemy naprawić. </span>
    </section>
    <section>
        <time>38835</time>Trzeba było od razu zapłacić, bo oni tam gdzieś w szafie wyłączyli pana, bo oni musieli żyć. I to było absolutnie zrozumiałe. Warszawa była mekką, nawet dla Niemców. Jak jechał z frontu na urlop, to starał się jechać przez Warszawę, bo w Warszawie mógł sprzedać pistolet. A w czasie działań wojskowych żołnierze mają jakieś porzucone po tych, których tam w czasie potyczek, jak są te potyczki, na tych polach znajdowali. Że w Warszawie można coś sprzedać, bo Warszawa kupi każdą broń. Że w Warszawie można kupić gęś i wysłać. Można speck kupić, bo były bazary normalnie czynne i to wszystko było wywieszone. Szynka, baleron, kiełbasa itd. Warszawa byłą mekką. W Warszawie były żółwie, cała Warszawa jadła. (śmiech) Nie zna pan tej...? <span style="font-weight: bold;">Nie, nie. </span>Wzdłuż Towarowej, która dzisiaj inaczej wygląda, była Warszawa Towarowa, tak zwana Syberia. Tam wszystkie wagony zjeżdżały do rozładunku.
    </section>
    <section>
        <time>38933</time>I tam działali nasi ludzie. Stamtąd się wyprowadzało wagon na Szczęśliwice, nie wiedząc co jest w środku. Tam się go rozładowywało i towar szedł na miasto. I taki wagon odczepili, normalną kolejką odciągnęli na Szczęśliwice. Jak otworzyli, to był transport żółwi, które gdzieś z południa Europy gdzieś dalej szły. W setkach, w tysiącach wagonów... Tam się Niemcy w ogóle nie... Ktoś dopiero gdzieś daleko wiedział, że ma otrzymać przesyłkę wagonem, mógł zareklamować, że takiego wagonu do tej pory nie otrzymał. Ktoś mógł stamtąd dać znać. To było w tej powodzi. Bo polscy kolejarze tak prowadzili te papierkowe sprawy, to wszystko mieszali, że nie było siły, że Niemcy byli bezradni. Dlatego z Syberii mógł zginąć tylko cały wagon, nigdy jakaś paczka. Otworzyli wagon, i żółwie. No ale narobili się. Owoce przed wojną i w czasie okupacji, i pierwszych kilka lat jeszcze po wojnie, dwa czy trzy lata, na rogu każdej ulicy na każdym skrzyżowaniu stały dwukołowe wózki z taką platformą wielkości tego stołu, na dwóch kołach, waga i owoce.
    </section>
    <section>
        <time>39056</time>I jak rozładowali wagon tych żółwi, to zamiast owoców na tych wózkach pojawiły się żółwie. Warszawiacy się szybko połapali, że dobra jest zupa żółwiowa, i jakiś czas, dopóki tego wagonu nie rozprzedali, to jedliśmy zupę żółwiową. Tak było. Więc odpowiadając na pana pytanie: w Warszawie był standard życia – tylko proszę to dobrze zrozumieć – taki jak przed wojną. Były czynne restauracje, marne, średnie, dobre, luksusowe, z występami. Dla tych, którzy mieli pieniądze. Natomiast z trudem walczyli o przeżycie wszyscy, którzy trafili... Którzy byli do wojny, czy przed wojną, jakimiś pracownikami jakichś firm. Bo ci zarabiali tylko tyle, ile zarabiało się przed wojną.
    </section>
    <section>
        <time>39138</time>Czy dosyć jasno się...? <span style="font-weight: bold;">Tak, tak. </span>Dlatego wszyscy handlowali, kto czym mógł. <span style="font-weight: bold;">Ale wie Pan, bo ja też nie pamiętam tego, czy taki handel np. wędliną na placu, na targu, był legalny, czy nielegalny? Czy Niemcy ścigali za to?</span> Proszę pana, dlatego, że Niemcy nie ścigali... Niemcy robili od czasu do czasu naloty. A tak, normalnie wchodził... W każdym sklepie spożywczym miał pan bimber, miał pan wódkę, miał pan kiełbasę, boczek, szynkę. Koniecznie kiszone ogórki, koniecznie marynowane grzybki. I w sklepie spożywczym mógł się pan napić i zakąsić. I jak weszło dwóch Niemców, a oni o tym wiedzieli, to pani, czy pan, który stał za ladą, wyjmował dwie szklanki, nalewał. Co? Boczek, szynkę, ogórek? Proszę. Niemcy wypili, gęby otarli i poszli. A oficerowie bawili się w eleganckich restauracjach. Ci, którzy załatwiali jakieś sprawy...
    </section>
    <section>
        <time>39232</time>Bo nie wiem, czy pan wie... Zresztą pan nie może znać tych ludzi, przedwojennego świetnego aktora Junoszę, Kazimierz Junosza-Stempowski... <span style="font-weight: bold;">Tak, ale historię jego znam oczywiście.</span> ...który zginął przez żonę, która była narkomanką. Bo narkotyki też w Warszawie były, tylko kosztowały odpowiednią stawkę. To wszystko było w Warszawie. <span style="font-weight: bold;">A z tej całej opowieści Pana od dzieciństwa do okresu powojennego, ja wyciągam taki wniosek, że zarówno Pana ojciec jak i Pan byliście bardzo obrotnymi ludźmi, prawda? Z inicjatywą, przedsiębiorczy po prostu. </span>Mój ojciec był przede wszystkim doskonałym fachowcem, jeżeli chodzi o samochody, bo był szoferem, podstawowy jego zawód. I miał głowę, miał tą, jak to się mówi, smykałkę. Przecież mój ojciec w 1920 roku w grudniu, jak się tylko ta banda bolszewicka przewaliła, w Białymstoku uruchomił pierwsze taksówki. <span style="font-weight: bold;">Tak, Pan mówił. Ale wróćmy jeszcze do Warszawy okupacyjnej. No bo Panowie bardzo fajnie sobie ten biznes zorganizowali, to robienie tej nafty, i pewnie też spore pieniądze z tego mieliście, prawda?</span> Proszę pana, nam pieniędzy nie brakowało.
    </section>
    <section>
        <time>39333</time><span style="font-weight: bold;">Ale co z tymi pieniędzmi robiliście. Przecież wiedzieliście o tym, że wojna kiedyś się skończy i to będzie nic nie warte. Ani inwestować... Co z tym robić?</span> Ojciec lokował to wszystko w dolary, w świnki, dolary złote. I to wszystko potem w piwnicy, razem z radiem... W ojca piwnicy, 61. Ktoś to wykopał.<span style="font-weight: bold;"> Czyli przepadło? </span>No przepadło, wszystko przepadło. <span style="font-weight: bold;">Ale wykopał po wojnie już? </span>A skąd! Po wojnie to była kupa gruzu. Tylko ocalał dom 65 Węgiełka i 67. mój dom. <span style="font-weight: bold;">Wykopał, ale co Pan ma na myśli, że wykopał ktoś to? Ukradł po prostu, czy jak?</span> Jak potem się rozbierało Warszawę do odbudowy, to ci, którzy odgruzowywali musieli to znaleźć. <span style="font-weight: bold;">Ale ojciec po prostu w piwnicy chował te pieniądze?</span> No tak, gdzie miał chować? <span style="font-weight: bold;">Ale Pan był młody, miał Pan żonę, też trzeba jakoś żyć. Korzystaliście, że tak powiem, z życia towarzyskiego, czy jakby to powiedzieć, restauracyjnego Warszawy?</span> Z restauracyjnego nie bardzo, dlatego, że czasami Niemcy lubili wpaść i wygarnąć całe towarzystwo. Myśmy się raczej towarzysko, między przyjaciółmi, w domu. To albo do godziny policyjnej rozchodzimy się, albo już się bawimy do rana następnego dnia.
    </section>
    <section>
        <time>39440</time><span style="font-weight: bold;">Czyli miał Pan, jakieś takie grono przyjaciół mieliście, tak?</span> Dużo przyjaciół było, dużo, to wszystko tylko się potem roztrzebiło po powstaniu, bo część ludzi zginęła, a część ludzi się rozjechała. Na przykład ja z żoną wyjechałem do Szczecina. <span style="font-weight: bold;">A jakieś inne rozrywki w tej okupacyjnej Warszawie może?</span> Na Chłodnej mieliśmy kinoteatr „Kometa” i tam chodziliśmy. Dlatego, że były dwa rodzaje kin. Jedne były te niemieckie, to tam się nie chodziło, żeby nie zasilać tej kasy niemieckiej. Ale było kilka prywatnych teatrów i kilka takich kin, gdzie występowali. No, ktoś to finansował. To to było popierane, żeby ktoś mógł z tego korzystać. Taka Nina Polakówna, pamiętam, Barbara Halmirska, która z Wilna uciekła. Jerzy Krukowski, nie mylić z Kazimierzem. Jerzy Krukowski, początkujący wspaniały tenor. To było urządzone w ten sposób, że puszczano jakiś tam film, przeważnie o miernej wartości, i zaraz była ta część artystyczna.
    </section>
    <section>
        <time>39528</time>Tu już występowali nasi aktorzy, którzy dostawali gażę za każdy występ, mogli żyć. Nasze słynne aktorki pozamieniały się w kelnerki, panie dorabiały w ten sposób. <span style="font-weight: bold;">Ale były też w Warszawie popularne bardzo takie rewie, prawda? Teatry poważne nie, ale rewie były popularne. Rozrywkowe takie. Chodził Pan tam? </span>Tam chodziliśmy z żoną, tak. Na Mokotowskiej, był teatr, chyba Nowy nazywał się. Tuż jak się z Placu Trzech Krzyży wchodzi w Mokotowską, po prawej stronie. Tam był czynny teatr, tam chodziliśmy. Na Kredytowej występował jeszcze... Tam oglądaliśmy Marię Malicką, nie wiem czy... <span style="font-weight: bold;">Tak, znam, znam, oczywiście. </span>Zna pan to nazwisko. I Zbyszko Rakowiecki, wspaniały aktor, porucznik AK, który w powstaniu zginął. Władysław Walter, komik przedwojenny, który jeszcze po wojnie występował. Którego syn, dwudziestoletni chłopak, zginął w czasie powstania, i to go właściwie załamało całkowicie. Więc było to życie dla tych, którzy mieli pieniądze i było życie trudne dla tych, którzy mieli, że tak powiem, trudności. A wyrwać się nie mogli, bo był arbeitsamt.
    </section>
    <section>
        <time>39629</time>Czy ja opowiadałem panu, jak ja załatwiłem swój arbeitsamt, uciekając do Warszawy? W Wilnie? <span style="font-weight: bold;">Tak, to Pan mówił.</span> Z tym dyrektorem technicznym. Tutaj dostałem przeniesienie, wyjechałem. Tutaj nie dojechałem, ale byłem w tym samym pionie. <span style="font-weight: bold;">A idąc ulicą Warszawy w czasie okupacji, czy często się spotykało jakiegoś funkcjonariusza niemieckiego?</span> Chodzili po dwóch z tymi blachami, mieli zawieszone na szyi, żandarmeria, z rozpylaczami. <span style="font-weight: bold;">Ale poczucie, że są jakimś zagrożeniem, było, czy nie?</span> Proszę pana, raczej należało się wycofać. Chyba, że za późno pan zauważył, bo przecież tłum ludzi chodzi, więc dwójka tam jest z daleko niezauważalna, no to wtedy już trzeba spokojnie iść. I nie wiadomo, czy akurat fantazja nie przyjdzie i nie powie: <span style="font-style: italic;">Halt!</span> <span style="font-weight: bold;">Chciałabym jeszcze wrócić do też takiego motywu, który cały czas jak gdyby się przewija w Pana opowieści, który jest bardzo fajny. I chyba rzadko u kogo się tak pojawia. Czyli to, że Pana duża część życia jest tak czy inaczej związana jakoś z samochodami.</span> Tak, tak. No bo nie dokończyłem jeszcze panu o ojcu.
    </section>
    <section>
        <time>39728</time>Ojciec miał tą głowę, umiał przewidywać, umiał kalkulować. Poza tym, proszę sobie zdać sprawę z tego, że to nie byli kierowcy, to byli szoferzy. Proszę sobie zdać sprawę z tego, że nie było tyle samochodów, ile jest dzisiaj. Samochód to była rzadkość. Dalej, ani lekarz, ani inżynier, ani adwokat, ani przemysłowiec, ani ktoś inny nie prowadzi samochodu. Żeby mieć samochód, trzeba było mieć szofera. Dom, w którym pan w tej chwili siedzi, tu pod nami jest mój garaż. Kiedy budowałem swój dom w 1957 roku, to na Żoliborzu pan nigdzie garażu w budynku nie miał. Miał pan najwyżej piwniczkę. Bo nikomu samochód nie był potrzebny, bo utrzymanie samochodu kosztowało, szoferowi trzeba było zapłacić pensję. Więc były powozy. Żeby mieć powóz, to trzeba mieć konia, dla konia trzeba mieć stajnię. I dlatego na pewno na wstępie naszej rozmowy panu powiedziałem, że w Warszawie, w ogóle w Polsce przed wojną powstał ten problem, że człowiekowi nie zarekwirowano samochodu, samochód miał, miał benzynę, ale nie mógł z tego miasta wyjechać, bo nie umiał jeździć.
    </section>
    <section>
        <time>39842</time>To był taki paradoks. Dlatego ja w Warszawie tutaj obsłużyłem i księżnę Mirską, i doktora Klimkiewicza. A w Wilnie, dla odmiany, jako jedyny z całej szkoły z prawem jazdy, komendę PW. <span style="font-weight: bold;">A pamięta Pan, kiedy pierwszy raz w życiu Pan za kółkiem zasiadł? </span>Ma pan prawo nie wierzyć. (śmiech) Ojciec mnie zaczął uczyć jeździć jak miałem sześć lat. Nie sięgałem nogami do pedałów, nie miałem pojęcia, ale to była... Ja jestem jedynakiem, a to była ojca jakaś, no wie pan, ambicja, duma. Że tu, na tle tego społeczeństwa, że już mój syn jeździ. Więc to wyglądało w ten sposób, że ja siedziałem za kierownicą, a obok mnie siedział któryś z ojca pracowników, z tych szoferów, i on wszystko manipulował, a ja już jechałem. Jak miałem 10 lat, to był rok 1930, mój ojciec miał wtedy między innymi tą linię Białystok-Warszawa, to był... Mój ojciec, jak ja sięgam pamięcią, zawsze golił głowę na łyso.
    </section>
    <section>
        <time>39927</time>Zawsze uśmiechnięty, pogodny, ruchliwy. I w Białymstoku był taki układ, że autobus odchodził jeden o drugiej nad ranem, w nocy, a drugi o drugiej w południe. Ja lekcje w gimnazjum kończyłem o pierwszej, bo tak się kończyło, i wracając z gimnazjum przechodziłem obok postoju autobusu i szedłem dalej do domu. To było w ten sposób, że autobus podjeżdżał tak, że stał tyłem do kierunku, bo musiał... Trzeba było go odwrócić. I jak już dochodziła ta druga, to ojciec pozwalał mi ten autobus odwrócić. To polegało na tym, że ja go uruchamiałem, była szeroka brama, taka przerwa między budynkami po drugiej stronie, wjeżdżałem w tą wnękę, do tyłu, i trzeci manewr tu. To jest miejsce szofera, więc ja tu siedzę, tu są drzwi, te przednie pierwsze drzwi do autobusu, a tutaj pierwszy fotel dwuosobowy tuż za mną. Siedzi jakiś pan, urzędas. Ja uruchomiłem, zrobiłem ten manewr i jak już stanąłem na miejscu, zgasił silnik, bo jeszcze kilka minut jest, zanim będzie ten odjazd.
    </section>
    <section>
        <time>40024</time>Ojciec przeszedł razem z szoferem na drugą stronę ulicy. I tak ojciec dochodzi, a ja wychodzę. Ten pan się zerwał z tego fotela i jak zobaczył, że my ze sobą rozmawiamy: <span style="font-style: italic;">Czy pan jest właścicielem tego autobusu? </span>Ojciec mówi: <span style="font-style: italic;">Tak. – To ja złożę skargę na pana. – A dlaczego? – Do czego to podobne? Przecież ten chłopczyk to jest jeszcze dziecko! I pan pozwala, żeby jeździł? Ja z tego wyciągnę konsekwencje.</span> Ojciec mówi: <span style="font-style: italic;">Wie pan, przeraził mnie pan w tej chwili, włosy mi dęba stanęły.</span> On tak spojrzał na łysinę, taki zdziwiony, wytrącony: <span style="font-style: italic;">Przecież pan jest łysy, pan nie ma włosów. – No to właśnie tak się pana boję, niech pan wyciąga konsekwencje. Pan powinien być zadowolony, że ta wiedza jest już taka, że i dzieci mają pojęcie o tym. Że nie tylko wio koniku, ale już młodzież umie jeździć. </span>No i tak to się rozeszło. Kierunek moich studiów, mojej nauki też, przecież ja jestem technikiem mechanikiem, specjalność samochody i maszyny, sprzęt, to wszystko.
    </section>
    <section>
        <time>40120</time>To przecież urwanie tego kubła z betonem, do tego mnie postawili, że ja się umiałem z tym... Wtedy już byłem naprawdę dojrzałym mechanikiem, monterem. <span style="font-weight: bold;">A jako nastolatek już gdzieś Pan jeździł poza Białystok, na jakieś dłuższe czy krótsze wypady samochodem? Czy mógł Pan, miał Pan prawo, żeby gdzieś pojechać? </span>W 1938 roku prawo jazdy zrobiłem. <span style="font-weight: bold;">No tak. A wcześniej jeszcze pewnie jeździł Pan?</span> W każdą niedzielę, jak jechaliśmy do Rybienka. Zna pan Rybienko? Nad Bugiem, przed Wyszkowem. Nad Bugiem, pierwsza stanica kajakowa, pierwsze żaglówki. To już u nas zaczęły przed wojną te sporty wodne rozwijać się. To tam się jeździło. W kierunku na Otwock, w kierunku na Lublin, w bok Otwocka. Glinianka, cała okolica Świdra. Przecież samochód zawsze w domu był, to ja prowadziłem, a nie ojciec. Ojciec z matką siedzieli sobie wygodnie, a dla mnie to była przyjemność i satysfakcja. <span style="font-weight: bold;">A proszę mi powiedzieć, jaki był stan dróg przed wojną w Polsce. Jak drogi wyglądały, na przykład między miastami?</span> Marnie. Marnie. Wszystko były drogi szutrowe, gdzieniegdzie były tylko kawałki dróg asfaltowych, czy betonowych. Szuter.
    </section>
    <section>
        <time>40233</time><span style="font-weight: bold;">Ale czy ta droga szutrowa to była gładka, przygotowana, że np. jak pójdzie deszcz, czy coś takiego, to jazda też jest możliwa? </span>Ona była o tyle przygotowana, że była obwałowana, była gładsza, szutrowa. Z Warszawy do Radzymina na przykład miał pan kocie łby. A od Radzymina do Wyszkowa 30 km to były takie doły, że autobus jechał, autobus obciążony, to jak okręt na fali. Z dołu w dół, z dołu w dół. Mogę panu opowiedzieć, jak akurat wtedy ojciec, to był rok 1932 chyba, na dachu pasażerów w Wielką Sobotę wielkanocną wiózł. To razem wieźliśmy. <span style="font-weight: bold;">Proszę, proszę opowiedzieć. </span>W tym czasie ojciec samodzielnie miał trzy linie: Warszawa-Białystok, Warszawa-Lublin i Warszawa-Kazimierz Dolny nad Wisłą. Z tym, że Warszawa-Lublin i Warszawa-Kazimierz odchodziły z Placu Broni.
    </section>
    <section>
        <time>40317</time>Plac Broni był tutaj jak Muranowska, gdzie w tej chwili jest ten pomnik wywiezionych na Wschód. To tutaj była dla tych kierunków na wschód, na północ, to wszystkie autobusy były skomasowane. Bo jeżeli chodzi już o Górę Kalwarię, o południe Warszawy, to przy Placu Unii Lubelskiej się koncentrowało. A Warszawa-Białystok odchodziła z pierwszego podwórka Hotelu Polskiego, Długa 29. Ten hotel dzisiaj istnieje. Pod 23 na Długiej, 23/25 było kino miejskie, a 29 był Hotel Polski. Tam ojciec miał zakontraktowane dwa pokoje dla pracowników i jednocześnie autobus do Białegostoku stamtąd odchodził. Dlaczego ja tak dobrze znam starą Warszawę? Bo ja w sobotę wychodziłem o pierwszej z gimnazjum, wsiadałem w autobus w Białymstoku, o drugiej odjazd. Pięć godzin trwała jazda wtedy. Szofer wiedział, że nie może się spóźnić, bo syn szefa jedzie. O siódmej byłem w Hotelu Polskim, a o 19:15 rozpoczynał się seans w kinie Miejskim.
    </section>
    <section>
        <time>40420</time>Tam był ojca znajomy – już tam ojciec to urządził – bileter. Ja sobie wchodziłem i w Warszawie oglądałem co nowsze filmy w kinie Miejskim. W hotelu było łóżko, przespałem się. Niedzielę spędzałem albo w Parku Skaryszewskim, albo... Było ZOO nad brzegiem Wisły, przy Moście Kierbedzia. Tam były te pierwsze skoki spadochronowe z tych szesnastu metrów, tam to wszystko było. Albo do ZOO.W każdym razie ja soboty i niedziele spędzałem w Warszawie, mieszkając w Białymstoku. Na tyłach hotelu były dwa podwórka. Było pierwsze podwórko i było drugie podwórko. Z tego pierwszego podwórka odchodził autobus na Białystok. I było kilka kradzieży. Bagaż się woziło na dachu. Ojciec wystartował z bardzo dużymi, na owe czasy autobusami, to były amerykańskie ? trzydziestotrzymiejscowe. Trzydzieści miejsc pasażerskich i trzy miejsca obsługi. Szofer, pomocnik szofera i konduktor. Dlatego musiał być pomocnik szofera, bo jeżeli chodzi o zimę, to rozruch, kręcenie korbą. Jeżeli chodzi o samą jazdę, ogumienie było nie takie jak dzisiaj. To strzelanie tych opon, montowanie na drodze, łatanie, klejenie dętek na drodze.
    </section>
    <section>
        <time>40521</time>To wszystko było i jeden człowiek by nie podołał. Więc było troje ludzi obsługi. I zginęły walizki, chyba ze trzy, czy cztery wypadły. Oczywiście ojciec musiał pokryć. No ale jak do tego dochodzi, przecież jest nas trzech? Obserwowali już. I jednym z pomocników, właśnie na linii białostockiej jeździł, był były cegielnik. Od Warszawy do Radzymina były cegielnie. To był jeden ciąg, od Marek poczynając, do Radzymina, były cegielnie. I takie chałupiny, które się zapadały w ziemię, w których mieszkali ci cegielnicy. To byli przeważnie ludzie trunkowi. Warszawa się szybko rozbudowywała i ta cegła szła wszystko na Warszawę. To był cegielnik, który w wojsku nauczył się jeździć i potem trafił jakoś tam do ojca. Stefan, Stefan... Cholera, widzi pan, niektóre nazwiska wypadają z głowy. <span style="font-weight: bold;">Nic nie szkodzi.</span> Stefan mówi: <span style="font-style: italic;">Szefie, szef pozwoli, że ja będę na tej linii. </span>
    </section>
    <section>
        <time>40612</time>Bo pojechał na Białystok, wrócił, pojechał na Lublin, to tu... Te autobusy się mieszały, w zależności od tego, jak rozkład jazdy wypadał. To jest niemożliwe. Bo przecież konduktor bierze walizkę, ja tą walizkę podaję, czy paczkę. I potem, kiedy kradną? Co za technika tej kradzieży jest? I jest Wielka Sobota, ja mam ferie świąteczne. W piątek wieczorem przyjechałem, normalnie kino. Rano poszliśmy z ojcem jakieś tam zakupy jeszcze zrobić i o drugiej mamy wracać. Ponieważ ten autobus o drugiej rano wyszedł z Białegostoku i o siódmej rano przybył do Warszawy, a tym autobusem przyjechał stary kierowca, ojca kolega zresztą, Zawadzki, mieszkający w Warszawie, więc on już zostaje w domu na święta, a ojciec normalnie autobus odprowadzi sam. Autobus jest nabity do ostatniego miejsca. Dosłownie jak tylne drzwi zamykałem, to razem z tym, który stał na stopniu, żeby go tymi drzwiami dopchnąć. Naładowany jak cholera.
    </section>
    <section>
        <time>40712</time>Ci siedzą w autobusie, a ci którzy, wolna sobota i Wielka Sobota, przyszli odprowadzić. W każdym razie na podwórku jest sporo ludzi, stoją, rozmawiają, jest tłumek. Ojciec spojrzał na zegarek i mówi: <span style="font-style: italic;">Słuchajcie, jest za dwadzieścia druga, nie ma co, sznurujcie dach. </span>Bo to się przykrywało wszystko plandeką, linką. Konduktor wchodzi na górę, a pomocnik tam przerzuca ten sznur itd. W tym momencie na podwórko wpadają trzy dorożki. Konie spienione. W pierwszej dorożce siedzi niewiasta, obok niej bęben, w drugiej dorożce dwóch i w trzeciej dorożce też dwóch... Dobrze, bo bym się poplątał. To będzie opowieść o tym, jak na dachu wieźliśmy. Ten z tej pierwszej dorożki wyskoczył, do konduktora dobiega: <span style="font-style: italic;">Proszę pana, potrzebuję pięć miejsc</span>. Konduktor mówi: <span style="font-style: italic;">Proszę pana, nie ma miejsca. Proszę spojrzeć, autobus jest zajęty. – Tak, ale my musimy do Ostrowi. To jest akurat połowa drogi. </span>
    </section>
    <section>
        <time>40809</time><span style="font-style: italic;">My musimy. Jesteśmy orkiestrą, zespołem muzycznym, musimy tam być. – Nic panu nie poradzę, bo nie ma gdzie szpilki wsadzić. – Gdzie jest szef? – Stoi właściciel, rozmawia tutaj. </span>Więc do ojca doszedł: <span style="font-style: italic;">Proszę pana, my jesteśmy zespołem muzycznym, mamy zakontraktowane wesele w Ostrowi Mazowieckiej, jesteśmy zamówieni. Musi pan coś zrobić, bo my musimy być już dzisiaj tam.</span> Ojciec mówi: <span style="font-style: italic;">Przykro mi, ale nic nie mogę panu poradzić, bo mam komplet, nadkomplet. Ale o dziewiętnastej będzie drugi autobus. Bo dwa w tę i dwa w tę. To już jest proszę pana za późno. – No to nic panu nie poradzę. – Niech pan coś robi! – Nic panu nie zrobię. Kto będzie pana oczekiwał? – Będzie wóz konny w Ostrowi, który nas do miejsca uroczystości dowiezie. – To niech pan napisze kartkę i ja oddam temu komuś z wiadomością, że przyjadą państwo tym autobusem o dziewiętnastej. – To są zamożni gospodarze, to jest wesele ze specjalnym programem, my tam musimy być. </span>
    </section>
    <section>
        <time>40914</time><span style="font-style: italic;">– Nic panu nie poradzę.</span> W tym momencie ta... Wtedy to się nazywało szansonistka, dzisiaj to jest piosenkarka. Ta dziewczyna, zresztą ładna cholera była, miała, ja wiem, 23-24 lata. Wyskoczyła z tej dorożki. A wszyscy... Ten rozdenerwowany muzykant, więc głośno stara się przekonać ojca, prosi, krzyczy, że musi. Ten tłumek, który tam był na podwórku przysłuchiwał się tej całej imprezie. Wyskakuje z tej dorożki, dobiega do ojca, pada na kolana przed ojcem: <span style="font-style: italic;">Proszę pana, proszę pana, niech pan mnie ratuje. Przecież jak my tam dziś nie będziemy, to te chamy nas zamordują. Oni nas znajdą na końcu świata. Błagam pana, niech pan się zlituje. </span>Klęcząc. Ojciec się troszkę zdetonował, bo to głupio wygląda: ludzie patrzą, kobieta klęczy na tych kocich łbach. (śmiech) Proszę panią, niech pani wstanie. Tłumaczę, że nie mam gdzie szpilki wcisnąć, a przecież na dachu nie będę was wiózł.
    </section>
    <section>
        <time>41013</time>I tutaj ten facet wpada w słowo ojcu. No, podobno mężczyźni mają to do siebie, że jak im serce mięknie, to jakiś inny organ sztywnieje. (śmiech) Więc chyba ojcu też serce troszkę zmiękło. Ten wpadł w słowo i mówi: <span style="font-style: italic;">Proszę pana, my i na dachu możemy jechać!</span> Ojciec mówi: <span style="font-style: italic;">Żartuje pan. Przecież mnie pierwsza... Rogatka przecież jest na Radzymińskiej, to mnie zaaresztują autobus z pasażerami. Na dachu nie wolno wozić pasażerów. – To my możemy wsiąść za rogatką. </span>Ojciec znów mu tłumaczy: <span style="font-style: italic;">Przecież ja nie mogę tam robić postoju, stać. Ja już zaraz wyjeżdżam. – To my będziemy przed panem. – Jak wy będziecie? </span>Odwrócił się i do tych dorożkarzy: <span style="font-style: italic;">Panowie, na rogatkę radzymińską zdążycie? Ja płacę. – Szefie, zdążymy.</span> Ojciec mówi: <span style="font-style: italic;">To trudno, to jedźcie. </span>Wykręcili te trzy dorożki na podwórku.
    </section>
    <section>
        <time>41107</time>Ojciec kazał przełożyć bagaż na dachu w ten sposób, żeby zostawić taką rynnę w środku, bagaże wyżej, żeby gdzieś tych ludzi położyć. Obok kierowcy jeszcze było miejsce do drzwi, to było moje miejsce. Obok ojca siedziałem. Mnie ojciec od prawej strony ustawił, ją posadził obok siebie. Przecież dziewczyny nie ten... Wolniej jechał, bo wóz był przeładowany. I jak już minęliśmy tą rogatkę... Ojciec płacił pensję na dwóch rogatkach, na Radzymińskiej i na Grochowskiej, Lublin i Kazimierz.150 zł miesięcznie i ojca autobusów nie zatrzymywali. Wyszedł... Tam mieli swoją budkę, wyszedł z tej budki, spojrzał, machnął ręką i jechało się. Pierwszego przychodził jakiś ich komendant, inkasował. Ten na tej rogatce, inny na tej drugiej, swoje 150. Poza tym jeszcze jakieś bilety dostawali, jak tam miał ktoś jechać. Wszystko trzeba było załatwiać. Jak dojechaliśmy do tej rogatki, to już widzieliśmy tą parę buchającą z koni.
    </section>
    <section>
        <time>41211</time>Te konie dymiły. Te konie dymiły, tak dostały ten popęd. Tam stanęliśmy i ta czwórka mężczyzn na dach. Ojciec jechał jak z jajkiem, bo ten wóz się tylko kołysał. Jak dojechaliśmy, już dojeżdżaliśmy do Ostrowi... Aha, w Wyszkowie dwóch pasażerów wysiadło, to tych dwóch z góry ledwo zeszło, byli tak zmarznięci. To jest kwiecień i jakby nie było... Szybko nie jechał, ale te 40-50, to tam na górze dobrze dmuchało. Oni sztywni byli, ci dwaj. A ta dwójka jeszcze została. I jak już były pierwsze zabudowania Ostrowi, ojciec stanął, już musieli wyjść. Oni tam zostali. Ona dojechała do Ostrowi, tam stał wóz słomą wymoszczony, dwa konie. I wróciła po nich. I udało się im zdążyć. Ale na dachu ojciec przewiózł pasażerów. A jeżeli chodzi o to okradanie, to...
    </section>
    <section>
        <time>41310</time>Więc Stefan powiedział: <span style="font-style: italic;">Niech mnie pan nie zmienia, niech mnie pan zostawi. Ja muszę tych synów znaleźć. Oni nie będą mądrzejsi ode mnie. </span>I właśnie tak się to wszystko toczy. Dochodzi druga, już sznurują dach, wpada dorożka. Z dorożki wyskakuje facet, biegnie obok autobusu, zagląda w okna. Kogoś zobaczył, puka w okna, krzyczy na niego – okna nie były otwierane, więc ten go niby nie słyszy – żeby wyszedł. Ten wysiada: <span style="font-style: italic;">Słuchaj, jest wypadek, musisz tam być. </span>Ten się ogląda: <span style="font-style: italic;">No tak, ale już... Muszę zabrać bagaż swój. Konduktor jest akurat na górze. Panie konduktorze, bilet nieważny, wypadek się zdarzył. Proszę moją walizkę. – A która pana walizka? – Tamta. </span>
    </section>
    <section>
        <time>41418</time>Konduktor wydaje tą walizkę, wsiadają do tej dorożki, a Stefan wszedł do bramy, konia za uzdę... To ta walizka wam się spodobała? I tamte poprzednie też? Na tym polegał trick. To była ich metoda, w ten sposób podkradali. Wyciągnął ich z tej dorożki, tych obydwu nygusów. A to był chłopak wychowany, cegielnik. Zapłacili, zwrócili poprzednie, to co ojciec zapłacił i już więcej z ojca autobusu nie zginęła ani jedna paczuszka. Tylko jak się rozliczali z ojcem, przyjechali, żeby to wszystko załatwić, to prosili o jedno – żeby ojciec do niczego się nie wtrącał. Bo z drugiego podwórka odchodziły autobusy na Kielce, w tamtym kierunku.
    </section>
    <section>
        <time>41507</time>I tam zaczęły walizki ginąć, z tego drugiego podwórka. (śmiech) A ojca już nie ruszali. <span style="font-weight: bold;">A czy taka komunikacja autobusowa przed wojną to była konkurencja dla kolei? </span>Była, dlatego że ojciec wiózł z Warszawy do Białegostoku za 8 zł,a pociąg osobowy kosztował 12. Kolej była droższa. <span style="font-weight: bold;">A jak długo jechał pociąg do Białegostoku wtedy? </span>Pamiętam... Ja jeździłem pociągami pospiesznymi, i w rozmowach, jak mówi się o dzisiejszych kolejach, które zostały zniszczone, polskim kolejom została odebrana opinia kolei polskiej. Wagony były pachnące... Nie mówię wagony, ubikacje w wagonach były pachnące przed wojną. Wagony były czyściutkie. Pociągi chodziły tak, że ludzie którzy nie mieli zegarków, określali czas według kursowania pociągów. To wszystko zostało zaprzepaszczone przez tych dzisiejszych organizatorów życia społecznego. Z Wilna do Warszawy przecież sześć razy w roku musiałem jechać. Boże Narodzenie, Wielkanoc, ferie – co najmniej sześc razy.
    </section>
    <section>
        <time>41602</time>422 km odległość na bilecie. 16:20 wsiadałem w Wilnie i 21:40 wysiadałem na Dworcu Głównym w Warszawie. 420 km w pięć godzin. Parowozem, gdzie trzeba było palić, węgiel szuflować. Maszynista nie siedział na fotelu jak dzisiaj i nie miał dźwigni, tylko miał cały szereg wajch, dźwigni. Trzeba było temperaturę utrzymać, para musiała być. Trzeba było mieć tutaj ułożone, trzeba było być fachowcem, żeby parowóz prowadzić. <span style="font-weight: bold;">A jak Pan jechał pociągiem z Wilna do Warszawy, to pociąg był pełen ludzi, czy pustawy raczej? </span>Albo pełen, albo troszkę ludzi na korytarzu. To zależy od pory roku. Ja jeździłem pospiesznym, drugą klasą. Normalny bilet kosztował 30 złotych, uczniowski i studencki 20. Drugą klasą, pierwsza była jeszcze droższa. <span style="font-weight: bold;">Ale miejsca były zajęte, siedzące? </span>Siedzące. Zawsze miałem miejsce siedzące. <span style="font-weight: bold;">Tak ciekaw jestem, czy ludzie dużo podróżowali wtedy. </span>
    </section>
    <section>
        <time>41702</time>Coraz więcej. Pan jako młody człowiek musi wiedzie o jednym. To, czego wam niestety nikt nie chciał powiedzieć. Polska była 123 lata w niewoli. Naukowcy wyliczyli – pokolenia trwa 25 lat, czyli pięć pokoleń. Dramat niewoli nie polegał na tym fakcie, że straciliśmy niepodległość i byliśmy w niewoli. Dramat niewoli polegał na tym, że nas trzech różnych zaborców rozdzieliło. Każdy z zaborców to była inna mentalność. Inną mentalność miał zabór rosyjski, inną mentalność miał zabór pruski, niemiecki, i inna mentalność miał zabór austro-węgierski. Rosja przyniosła ze sobą bałagan, łapownictwo, złodziejstwo. To, o czym pan wie. Niemcy, Prusacy, przynieśli ze sobą – poza barbarzyństwem – przynieśli punktualność, pracowitość, porządek. Austro-Węgry to była kobieta, wino i śpiew. (śmiech) Jak ktoś się w tych dwóch zaborach naraził u władzy, to uciekał do Galicji.
    </section>
    <section>
        <time>41805</time>Bo tu już było zupełnie inaczej. Przecież w ciągu tych pięciu wieków wymieszały się te pokolenia. Bo ludzie młodzi mają to do siebie, że kochają się, żenią, mają dzieci. Ta krew się wymieszała. I ta ogromna zasługa Piłsudskiego polega na tym, co dopiero po historii warszawskiej zachodniacy zrozumieli. Bo w czasie konferencji paryskiej w 1918 roku, jak poruszono sprawę granic i mówiono o Polsce, to zachodni politycy nie wiedzieli, o czym się właściwie mówi. Co to jest ta Polska. Ja mówię, że ja powstałem razem z Polską. Bo co to jest Polska, to świat zrozumiał dopiero w 1920 roku, co to za hydra jest ten bolszewizm. Bo gdyby bolszewicy wzięli wtedy Warszawę, gdyby bolszewicy wygrali z nami, z Polską, to i Niemcy i Francuzi czekali na nich z otwartymi ramionami. W Niemczech Karol Liebknecht, Róża Luxemburg, przecież to byli przywódcy komuny niemieckiej. Niemcy po przegranej wojnie dali się złapać na ten lep dobrobytu sowieckiego, że wszyscy praca, wszyscy...
    </section>
    <section>
        <time>41905</time>Oni by tych bolszewików otwartymi ramionami witali. I naprawdę ziściłoby się marzenie Lenina i Stalina, że komunizm byłby od morza do morza. Oni by się oparli o Atlantyk. Bo to wszystko by zaleli. To dopiero wtedy, jak Piłsudski wygrał bitwę warszawską, Zachód zrozumiał, co Polacy zrobili dla Europy. I teraz, po tych 123 latach niewoli, powstaje Polska i istnieje tylko 19 lat. I co ta Polska, co pokolenie moich ojców, naszych ojców, w ciągu tych 19 lat zrobiło? COP, przemysł, fabryki. Gdynia, budowa Gdyni. Wygraliśmy z Niemcami Challenge przez Żwirkę i Wigurę, którzy potem w czasie burzy na tym biednym „erwudziaku” zginęli. Żaden kraj nie dokonał tego po tak długiej niewoli w ciągu 19 lat. Ale wam młodym o tym nikt nie mówił. To się raczej...
    </section>
    <section>
        <time>41997</time>Nawet powiedziałbym, że starano się ukrywać, żeby broń Boże nie pochwalić. I produkcja samochodów, i produkcja samolotów. I okręty. Uruchomiliśmy linie Gdynia-Ameryka. To wszystko w ciągu 19 lat. <span style="font-weight: bold;">Bardzo mnie ciekawi taka rzecz. Bo Pan naprawdę do nielicznych ludzi należał przed wojną, którzy jeżdżąc tym samochodem, podróżują.</span> Dużo. <span style="font-weight: bold;">Czy ma pan jakiś obraz tej Polski przedwojennej troszkę tak z samochodu, z podróży jak gdyby? Czy z okien autobusu?</span> Z obcowania z ludźmi, bo gdzieś dojeżdżałem i musiałem wysiąść. Wschodnia Polska była biedna. Była bardzo biedna. Polesie całe... No, bogactwo ryby, ale chłop właził na drzewo bosy, a złaził w butach, bo z tych gałęzi takie łapcie sobie zrobił i w tym chodził. Nieszczęściem przedwojennej Polski było to, że rodziny były wielodzietne, które żyły na malutkich płachetkach ziemi. I jak miał tych ośmioro, czy dziewięcioro dzieci, to z tego małego poletka na tak zwanym przednówku często głodne były.
    </section>
    <section>
        <time>42108</time>Złotówka była bardzo silnym pieniądzem, praca ludzka była tania. Jeden cukier był cholernie drogi. Złotówkę kilo cukru kosztowało. I jak dziecko na wsi do tego upieczonego razowca dostało pajdę chleba posypaną cukrem, to już było dużo. A przy tym na przykład zachodnia Polska, Poznańskie, tam była już inna kultura zupełnie. Nieszczęściem wschodniej Polski było to, że magnateria, stara polska magnateria, która nie wiedziała, ile ma tej ziemi, która przeważnie leżała niewykorzystana... Bo nasi hrabiowie, książęta, nie mieli pomysłów, żeby inwestować, jakiś przemysł, coś tego. Oni tylko żyli swoją godnością, swoimi przodkami. I pożyczkami bankowymi, bo inaczej by tego nie utrzymali. Oni byli zadłużeni nie tak – tak byli zadłużeni.
    </section>
    <section>
        <time>42193</time>I na tym wschodzie, gdyby tam zrobiono parcelację... To co głupi Litwin, pierwszy prezydent litewski, Antanas Smetona, który swoje urzędowanie rozpoczął od parcelacji. Mądrej parcelacji, bo nie zabrał wszystkiego. On zostawił według stanu posiadania rodziny. To co ta rodzina może uprawić, wykorzystać, to zostawił. A resztę dał tym chłopom. U nas tego nie zrobiono. Pierwsze parcelacje, pamiętam, rok chyba 1936, 1937, kiedy Anin bank parcelował. Pocięto Anin na działki po dwa tysiąc metrów, po 50 gr metr. Tysiąc złotych działka, na raty po 50 zł miesięcznie. To dzisiaj z Anina powstało przedmieście Warszawy, ale to był piękny zakątek. Ale to był pierwszy odruch, a reszta ziemia leżała. A niech pan weźmie Branickich w niedalekim Wilanowie. Oni walczą dzisiaj o oddanie im tego. A przecież ten Wilanów już przed wojną nie był ich własnością, to było tylko nazwisko. To było tylko nazwisko.
    </section>
    <section>
        <time>42302</time>Gospodarka naprawdę była przed wojną bardzo zróżnicowana, bo były te tarcia. To samo, co pan dzisiaj widzi. To samo było. <span style="font-weight: bold;">A ta wojna z Żydami? Na uniwersytecie Żydzi mają siedzieć oddzielnie – co to było? Napatrzyli się na Hitlera? Ale Pana rodzina była dobrze sytuowana przed wojną, tak? Dobrze to wszystko funkcjonowało? </span>Mogę panu opowiadać różne cuda, bo przecież i tak pan nie będzie tego sprawdzał. Ja panu powiem: naprawdę było mało dzieci, które miały takie dzieciństwo jak ja. Bo ja byłem jedynakiem, pierwsze dziecko matce umarło, gdzieś tam w Woroneżu pochowane. Bo była tą bieżenką, prawda? Patrzyli na mnie jak... Matka kochała mnie patologiczną miłością. Ja mogłem zrobić największe świństwo, to matka znalazła usprawiedliwienie. Dla mnie nic nie brakowało, bo mój ociec, mówię, miał tą głowę do interesów. A przed wojną samochód to...Szoferstwo to był zawód ludzi godnych.
    </section>
    <section>
        <time>42394</time><span style="font-weight: bold;">A te pieniądze były, że tak powiem, obracane w coś?</span> Ojciec stale powiększał. A plany nasze rodzinne były takie, że ja kończę szkołę, robię dyplom i ojciec chciał na mnie otworzyć warsztat mechaniczny. Kupić kilka obrabiarek, jakieś tokarki, frezarki, coś takiego. Bo ta Polska w ciągu tych 19 lat, a szczególnie od roku gdzieś 1934, już jak kryzys się skończył, cholernie dynamicznie zaczęła iść do przodu.. Zaczęliśmy i te samoloty Łosie, i Karasie, i samochody. COP. <span style="font-weight: bold;">Tak, ja wiem. Ale ten warsztat miał być w Warszawie, w Białymstoku, czy...</span> Tylko w Warszawie. W 1935 roku definitywnie przenieśliśmy się do Warszawy. Jakikolwiek cały czas byliśmy związani z Warszawą. <span style="font-weight: bold;">Chociaż Pan był większość czasu w Wilnie, studiując.</span> Ja od 1935 roku byłem w Wilnie. <span style="font-weight: bold;">A jako dziecko podróżowaliście może na wakacje, albo jakieś ferie gdzieś do jakichś kurortów?</span> No więc ja spędzałem wakacje w Kazimierzu Dolnym, dlatego że tam akurat autobus ojca chodził. Więc Kazimierz Dolny nad Wisłą to była stolica malarstwa polskiego.
    </section>
    <section>
        <time>42499</time>Tak jak na południu Zaleszczyki nad Dniestrem – nie mylić z Dnieprem. (śmiech) Tam z kolei wina polskie i tak dalej. To były kurorty nasze. Za granicę przed wojna nie jeździliśmy. <span style="font-weight: bold;">Czyli Pan cały czas w Kazimierzu odpoczywał jako nastolatek, czy dziecko? </span>Chyba... Dopóki byliśmy w Białymstoku, to wyjeżdżaliśmy do Supraśla, to jest 18 km, nad rzeką Supraśl. To taki tamten regionalny... Potem dwa razy byłem w Kazimierzu Dolnym nad Wisłą. A jak już byłem w Wilnie, to miałem praktykę obowiązkową do dyplomu w Świętochłowicach w kopalni węgla „Polska”. Kopalnia węgla nazywała się „Polska”, w Świętochłowicach. Mieszkaliśmy w Królewskiej Hucie, to jest dawna Königshütte, a za mojej pamięci to już był Chorzów. To już tak różnie to się... W każdym razie byłem zawsze w ruchu, zawsze byłem przy ojcu. <span style="font-weight: bold;">A jak Pan pamięta, jak wystartował np. taki autobus rejsowy z Warszawy do Białegostoku, jechał tą główną drogą, czy po drodze się mijało jakąś liczbę samochodów i autobusów, czy droga była raczej pusta? </span>
    </section>
    <section>
        <time>42595</time>Nie, no bardzo rzadko, ale się mijało. Trochę już ciężarowych samochodów było, autobusy, bo np. ojca Białystok-Warszawa, ale już ojca koledzy Ostrów-Warszawa zrobili. Inni Warszawa-Siemiatycze. Innie gdzieś tam Warszawa-Biała Podlaska. To wszystko już chodziło, sporo tego było. Proszę pana, naprawdę Polska w ciągu tych 19 lat bardzo dynamicznie rozwijała się. Zrobiła więcej... To jest moje twierdzenie. <span style="font-weight: bold;">Bo ja, wie pan, oglądałem kiedyś taką mapę, wydaną niedawno. Mapa przedwojennych dróg w Polsce. No i okazuje się, że drogi asfaltowe poza miastami i poza gdzieś 20 km ewentualnie z Warszawy, to nie było ani jednej drogi asfaltowej, która by na przykład łączyła miasta ze sobą. Tak z tej mapy wynikało właściwie. Nie wiem, może Warszawę z Katowicami pod koniec łączyła jakaś taka droga. Ale wszystkie te inne drogi musiał być takie... Stąd Pana pytam, jak Pan wspomina ten czas, kiedy nie było jeszcze samochodów.</span> Drogi w przeważającej ilości były szutrowe. Powoli wprowadzano beton, kawałkami były drogi betonowe. Beton się okazał potem nie wytrzymały, zaczęto kłaść asfalt na beton.
    </section>
    <section>
        <time>42696</time>Ale to wszystko było... To kiełkowało, to dopiero się zaczynało. Drogi szutrowe, kawałkami były drogi. <span style="font-weight: bold;">A jak np. odwoził Pan tą... Bo zrobił Pan na początku września kurs do Lublina i potem w okolice Zamościa, prawda? </span>To już były szosy. <span style="font-weight: bold;">Ale szosa, to co Pan rozumie przez to? </span>Szuter. <span style="font-weight: bold;">Szutrowa. I jakie prędkości można było rozwijać na takiej drodze?</span> Normalnie, dobrym samochodem setkę mógł pan wycisnąć. Na drodze szutrowej, jak była... To wszystko zależało od utrzymania. Byli drogomistrze. Były zimą płotki, to co skasowano dzisiaj i dzisiaj cały śnieg znajduje pan na szosie. Był zupełnie inny porządek. <span style="font-weight: bold;">A to były takie drogi, że dwa samochody spokojnie minąć się mogły, bez problemu?</span> Spokojnie się mijały, spokojnie się mijały. Były różne drogi. Proszę pana, ma pan bardzo gęstą sieć dróg np. na Mazurach, które... Na Ziemiach Odzyskanych. <span style="font-weight: bold;">To wszystko Niemcy zrobili.</span> Te niemieckie, one są asfaltowe. Ale one są wąskie. Znaczy, dwa ciężarowe samochody się mijają. Niemcy też w tamtych latach jeszcze takich szerokich... Przecież pierwsze autostrady zaczęli Włosi robić. Ale to wszystko już są rzeczy powojenne, to się rozwinęło. W czasie wojny dróg nie budowali, nie było na to czasu.
    </section>
    <section>
        <time>42796</time><span style="font-weight: bold;">A przed wojną był Pan może w Poznańskim gdzieś, w tamtych rejonach? </span>W Poznaniu byłem z ojcem, jeździłem z ojcem. <span style="font-weight: bold;">Bo tam z kolei ta cywilizacja była wyższa. </span>A, tam był zupełnie inny porządek w Poznańskim. <span style="font-weight: bold;">Ale to ja bym chciał to, co Pan pamięta. </span>Ja nie mówię o rzeczach, o których słyszałem, bo ja nie wiem. W Poznańskim były szosy obsadzone drzewami owocowymi. Obsadzone były w dużej ilości czereśniami. To nasi szoferzy z pomocnikami, samochodów ciężarowych, podjeżdżali pod drzewo i rwali te czereśnie. To było coś, co w innych częściach Polski budziło podziw. A to był niemiecki porządek, Poznańskie było obsadzone drzewami owocowymi. <span style="font-weight: bold;">Tam samochodem pojechaliście do tego Poznania?</span> Tak, tylko samochodem. Jak ojciec miał potem ciężarowe, to się jeździło tam, gdzie się trafił kurs. Nawet jak usiłowano wprowadzić to sadzenie drzew owocowych we wschodniej części Polski, więc w jaki sposób to zorganizować?
    </section>
    <section>
        <time>42898</time>Trzeba jakoś ludziom... Trzeba tych ludzi zaagitować. Wobec tego sołtysi dostali obowiązek robienia zebrań po kościele w niedzielę u sołtysa. To był obowiązek sołtysa. I przyjeżdżał prelegent z miasta wojewódzkiego, który miał tych chłopów w ten temat wprowadzić. No i jest takie zebranie po kościele, prelegent tłumaczy, jakie to korzyści przynosi. Bo to są owoce, bo witamina, wszystko to co można. Ci chłopi siedzą, siedzą, te głowy im coraz bardziej opadają, bo bredzi coś tam. Poszliby do karczmy i w tą niedzielę by tego kielicha wypili, a tu pieprzy jakieś głupoty. Ale sołtys zna swoich ludzi, zna środowisko i jest bystrzejszy od tego prelegenta. Mówi: <span style="font-style: italic;">Proszę pana, jeżeli pan już skończył, to ja spróbuje do nich. Słuchajcie, są posadzone, czy sadzicie tam jakieś drzewa, jakieś tam jodły, upiększacie. Drzewo owocowe nie jest duże. I wyobraźcie sobie, no wyobraź sobie kumie: wracasz do domu i zgubiłeś bat. No i jak będziesz powoził? A jak będą drogi obsadzone drzewami owocowymi, to są drzewa niewielkie, niewysokie, to sobie podjedziesz, ułamiesz sobie gałązkę taką jaką trzeba i przy okazji zerwiesz sobie czy parę gruszek, czy parę jabłek, czy trochę czereśni. </span>
    </section>
    <section>
        <time>43017</time>No i to dopiero chłopów ożywiło. Jak posadzi się drzewa owocowe. <span style="font-weight: bold;">Jeszcze takie ostatnie rzeczy chciałbym poruszyć. Czy nie kusiło Pana w czasie okupacji, żeby z jakąś grupą konspiracyjną gdzieś się związać?</span> Ja w Wilnie się na początek związałem, ale szybko z tego się wycofałem, bo już mi się syn urodził i uważałem, że nie ma sensu. Że nie można. To jest zbyt ryzykowna zabawa, której skutek może być taki, że człowiek gdzieś wpadnie. Bo już aresztowano kilku moich kolegów. Że można wpaść i... Już jest rodzina i nie mogę tego zostawić. Tak, że ja, powiedzmy, udzielałem się jakimiś drobnymi...
    </section>
    <section>
        <time>43091</time>Po prostu mieli do mnie zaufanie i jako człowiek z niczym niezwiązany tam gdzieś coś przeniosłem. Zresztą te trzy druki... <span style="font-weight: bold;">No tak, tak, to była taka niebezpieczna historia.</span> To była tragiczna historia, bo gdyby nie ta siostra miłosierdzia, gdyby on to znalazł, to przecież... Żona by moich zwłok nie znalazła, bo to było w Rzeszy, a ona była w Ostlandzie. A potem ten pobyt w więzieniu. No przecież też na tle tego całego grona miałem pierwszeństwo, żeby... <span style="font-weight: bold;">A jeszcze nie mówił Pan, kiedy i w jakich okolicznościach Pan żonę poznał. Nie mówił Pan o tym, nie wspominał.</span> Jej brat był moim kolegą z roku i poznałem ją na zabawie u nas. Było siedem wydziałów: mierniczy, budowlany, drogowy, melioracyjny, mechaniczno-przemysłowy który ja skończyłem, mechaniczno-kolejowy, równoległy. I jaki był siódmy... Było siedem wydziałów, była Bratnia Pomoc, i każda miała prawo urządzić jeden bal w roku.
    </section>
    <section>
        <time>43194</time>I ona z nim przyszła i tak poznaliśmy się. <span style="font-weight: bold;">Ale to Pan wtedy miał 18-19 lat pewnie? </span>Tak. Mogę panu zdjęcie pokazać żony z tamtych czasów. <span style="font-weight: bold;">Kiedy się pobrali Państwo? </span>Myśmy się pobrali przed samym wybuchem wojny. <span style="font-weight: bold;">Właśnie, tego Pan nie mówił. Bo potem Pan opowiadał jak gdyby, że żona to, żona tamto, ale nie było, kiedy Pan się ożenił.</span> Pobraliśmy się bardzo wcześnie i już moi rodzice organizowali nam mieszkanie. Bo myśmy się pobrali 9 czerwca 1939 roku. I dlatego jak wojna wybuchła przyjechaliśmy, między innymi dlatego, do Wilna. Ja musiałem dokończyć dyplom, bo przecież miałem wszystko już przygotowane. <span style="font-weight: bold;">Było bardzo huczne przyjęcie? </span>Takie jak przed wojną się na Wileńszczyźnie robi. <span style="font-weight: bold;">W samym Wilnie było?</span> W samym Wilnie, tak. <span style="font-weight: bold;">Bo cała rodzina żony to była z Wilna?</span> W Grodnie. Moi rodzice są grodnianie. <span style="font-weight: bold;">Rodzice żony.</span> A nie, rodzice żony to są wilnianie od kilku pokoleń. Ponieważ panna młoda urządzała... Przed wojną tak to było podzielone, że panna młoda musi wesele zrobić. <span style="font-weight: bold;">Ale to wtedy się wynajmowało jakąś salę, czy jak to się robiło?</span> Wykorzystywało się mieszkanie. Mieszkanie.
    </section>
    <section>
        <time>43287</time>Nie było tych wesel stu-, dwustu, czy trzystuosobowych. Było kilkadziesiąt osób, orkiestra. <span style="font-weight: bold;">A jak Pan z perspektywy czasu tą naukę w Wilnie, w ogóle to życie w Wilnie wspomina? Przedwojenne, oczywiście. </span>Z dużym sentymentem. Byliśmy młodzi, uprawialiśmy dużo turystyki wokół. Młodzież inaczej czas spędzała, nad jeziorami, nad rzekami, w lasach. Śpiewając, dużo chodząc, pływając. <span style="font-weight: bold;">Pływał Pan na kajakach już wtedy? Były kajaki? </span>Tak, to był początek kajaków. I mało tego, nasza szkoła w swoim zakładzie stolarskim, który podlegał wydziałowi budowlanemu, już produkowaliśmy – szkoła produkowała – bojery. Pan wie, co to jest bojer? <span style="font-weight: bold;">Nie, nie wiem. </span>Na trzech płozach z żaglem pojazd. Zimą na jeziorach, na lodzie. To jakoś dziwnie z latami zanikło, ale to startowało mocno. Robiliśmy kajaki. Bo jeden dzień w tygodniu były warsztaty.
    </section>
    <section>
        <time>43379</time>Mieliśmy własną odlewnię, leliśmy dla miasta te włazy uliczne, odlewaliśmy my, mechanicy. Z budowlanego robili bojery, robili kajaki. Była stanica młodzieżowa w Wilnie, 50 gr dzień wynajęcie kajaka dla studenta, dla ucznia. Dwie rzeki w Wilnie. Wilenka wpada do Wilii. Zielone jeziora, 15 km od Wilna, jedyny europejski unikat. Woda zielona tak jakby pan kubeł zielonej farby wylał. <span style="font-weight: bold;">A gdzie Pan mieszkał w Wilnie? Na stancji jakiejś?</span> Mieszkałem u państwa Wojciechowiczów. Nie, ja prywatnie mieszkałem, stać mnie było na to. U pięciodzietnej rodziny, Polaków litewskich, którzy mieli majątek na Litwie. Ale miłość do ojczyzny była tak silna, że sprzedali majątek na Litwie, przyjechali do Wilna kochanego z pieniędzmi. Otworzyli duży sklep. Pięcioro dzieci, czterech synów, jedna córka. Pięcioro dzieci, do dzieci niańka – tak się mówiło o wychowawczyni. Ojciec prowadził ten interes.
    </section>
    <section>
        <time>43475</time>Stosunków nie znali. Bo przed wojną były modne tak zwane książeczki. To znaczy pan miał książeczkę i sklepikarz miał książeczkę. Pan kupował, tam się notowało u obydwóch. Koniec miesiąca, pan dostaje pensje, przychodzi pan, kryje pan. Te książeczki, kredyty... I tak skończyło się, że interes zbankrutował. Mieli duże mieszkanie i jeden pokój ja u nich wynajmowałem. Zaprzyjaźniłem się. Z tego wszystkiego został najmłodszy, mieszka w Giżycku, pisze książki. Mogę panu pożyczyć do poczytania, jak pan chce cośkolwiek. <span style="font-weight: bold;">Jaka to była ulica w Wilnie? </span>Ulica Połocka, a potem Filarecka.<span style="font-weight: bold;"> Pan przyjechał do Wilna mając 15 lat, prawda? W 1935 roku.</span> Tak. <span style="font-weight: bold;">Czyli ta szkoła, do której Pan chodził, to był status wyższej, tak? To była wyższa szkoła? </span>To była szkoła na prawach szkoły wyższej. <span style="font-weight: bold;">Ale po zdaniu matury Pan tam poszedł, czy... </span>Myśmy nie maturę robili, a dyplom. Po zrobieniu dyplomu mogliśmy iść na politechnikę i szliśmy do Szkoły Podchorążych. Czy zawodowej, czy rezerwy, co pan wybrał. <span style="font-weight: bold;">W wieku 19 lat się kończyło, tak? </span>Proszę pana, na ostatnim roku był ojciec, a na pierwszym roku był syn. Bo do szkoły technicznej nie było granicy wieku, górnej granicy.
    </section>
    <section>
        <time>43587</time>W 1938 roku pod przywództwem warszawskiego Wawelberga rozpoczęliśmy walkę o stopień inżyniera. Chodziło o to, że w Polsce były różne szkoły techniczne i była politechnika. Ze wszystkich szkół technicznych wychodzili technicy. Jeden Wawelberg miał ten tytuł Wawelberczyk, ale to nie było prawne, to było przyjęte, bo to była bardzo dobra szkoła. <span style="font-weight: bold;">Tak, bardzo znana. </span>Znana szkoła, tak samo jak na tamtym terenie była Wileńska. I była trzecia Poznańska. Więc te trzy szkoły. W Polsce był technik, obojętnie z jakiej szkoły wychodził, i inżynier. U Niemców był technik, był inżynier, który kończył technische hochschule i był dyplom inżynier, to był inżynier po politechnice. Między technikiem, a inżynierem, tym dyplomowanym inżynierem, był ten inżynier. I myśmy pod przywództwem Wawelberga...
    </section>
    <section>
        <time>43677</time>Trzy szkoły: Wawelberg, Wileńska i Poznańska. Ponieważ Wawelberg był w Warszawie, oni to wszystko prowadzili. Myśmy robili składki, bo nasz przedstawiciel tutaj przyjeżdżał, brał udział w tych zebraniach, więc musiał mieć na kolej, na hotel, na utrzymanie. Dyrektorzy szkół tego nie popierali. Bo dyrektor naszej szkoły miał 800 złotych pensji miesięcznej, mieszkanie służbowe. I ponieważ pojazdu nie mógł... Bryczki mu nie dali, bo trzeba by zbudować stajnię, samochody były jeszcze w powijakach, więc miał służącą. Mieszkanie i służąca na koszt państwa. To on nie miał chęci się angażować w to, co młodzież wymyśliła. Nam chodziło o ten stopień inżyniera, o ten tytuł inżyniera. Żeby w odróżnieniu był od szkoły technicznej. Jak by się to skończyło, trudno powiedzieć, 1939 rok przekreślił wszystko. <span style="font-weight: bold;"> A który okres swojego życia uważa Pan za najszczęśliwszy? </span>Już panu powiedziałem: Dzieciństwo miałem takie, jakie niewiele dzieci w Polsce przed wojną miało.
    </section>
    <section>
        <time>43777</time>A potem już ta nauka w Wilnie, ta swoboda i posiadane pieniądze... Dostawałem od ojca 100 złotych miesięcznie, co dwa tygodnie 50 złotych. A szofer, który jeździł na poczcie i opróżniał skrzynki listowe, na rękę dostawał 107 złotych miesięcznie. I mógł być już żonaty, mógł mieć dzieci itd. A ja miałem 100 złotych. <span style="font-weight: bold;">A na co Pan wydawał te pieniądze wtedy? </span>Na zabawy, na fundowanie. Do buzny się chodziło. Pan wie, co to jest buza? <span style="font-weight: bold;">Nie.</span> A widzi pan. To jest napój z prosa, czy z czegoś, nie wiem. To Jugosłowianie, którzy przywędrowali w tamte strony, poczynając od Białegostoku, Białystok, Grodno, Wilno. To jest taki biały napój i do tego się brało chałwę. To było bardzo pożywne, bardzo orzeźwiające, bardzo musujące. To, ciastka, zabawy. <span style="font-weight: bold;">Ale kupował pan to w sklepie i w domu się spożywało, czy w kawiarni?</span> Nie, nie, to były buzny. Macedońskie buzny się nazywało. Grało kilku gitarzystów, powiedzmy, czy gitara z mandoliną.
    </section>
    <section>
        <time>43876</time>Troszkę muzyki. <span style="font-weight: bold;">Czyli jakby dzisiaj powiedzieć, takie kawiarnie, kluby? </span>Tak, tak. Przed wojną kawiarnie były liczone na palcach, bo kawy się przed wojną nie piło. Były cukiernie, w których każdy cukiernik coś swego... Jeszcze inaczej, od czego innego rozpocznę. Proszę pana, dzień w przedwojennej Polsce spędzało się inaczej. To był inny program. Głowa rodziny, ojciec, pracował, żona pilnowała domu. On zarabiał na utrzymanie domu, żona kupowała co trzeba do jedzenia, gotowała obiad. Pilnowała dzieci, wiedziała o której które dziecko wraca. Mąż dostawał koszulę, w której były wszystkie guziki, bo wszystko było przypilnowane. Wracał z pracy, zjadało się obiad, odpoczywało się i życie zaczynało się gdzieś około godziny siódmej, dziewiętnastej. Szło się do cukierni, panie piły herbatę z ciasteczkiem, mężczyźni wypili piwo do tego, czy też herbatę. Kawę zaczęli Polacy pić nagminnie po 1945 roku, jak w każdej paczce unrrowskiej... Pan nie wie, co to jest?
    </section>
    <section>
        <time>43973</time><span style="font-weight: bold;">Paczki, to wiem, oczywiście.</span> Wie pan. W każdej paczce była zatem nie kawa ziarnista, tylko już ta kawa od razu mielona. I zaczęli ludzie żłopać ta kawę. Cukiernie poginęły, a zaczęły się otwierać kawiarnie. I dzisiaj właściwie cukierni nie ma, dziś są tylko kawiarnie. I w tych kawiarniach ma pan i kawę i ciastko. I ktoś tam weźmie herbatę. <span style="font-weight: bold;">Czyli tak, cukierenki, cukiernie... </span>...restauracje. <span style="font-weight: bold;">Jakieś inne rozrywki, w których Pan uczestniczył?</span> Teatr przede wszystkim. <span style="font-weight: bold;">Chodził Pan? </span>Ja kocham teatr i kocham muzykę. Wilno miało Teatr Państwowy na Pohulance, dramatyczny. I teatr operetki Lutnia na ul. Mickiewicza, gdzie występowali Janina Kulczycka, Barbara Halmirska, Kazimierz Dębowski. Gdzie występował na Pohulance w dramatycznym Wołłejko, ojciec Czesława Wołłejki. Tam na Pohulance zaczynała... No ta krzykliwa, która umarła niedawno. <span style="font-weight: bold;">Bielicka.</span> Hanka Bielicka, Jan Świderski, Kęstowicz jako chłopiec, Igor Śmiałowski jako chłopiec. <span style="font-weight: bold;">Ja nie pamiętam, ale Pan zdążył jeszcze „Drugą redutę” Osterwy w Wilnie zobaczyć? Bo to Osterwa miał swoją „Redutę” w... Tylko nie pamiętam, czy to było przed 1935 rokiem, czy po 1935. </span>
    </section>
    <section>
        <time>44086</time>To było przed 1935. Z Osterwą mnie nie łączy nic. Jak ja przyjechałem, to dyrektorem Lutni był... Cholera, to zaraz do mnie przyjdzie... No trudno. Bo potem był Szczawiński z Warszawy, to stary lew, znany aktor operetkowy. <span style="font-weight: bold;">A tu przyjeżdżając do Warszawy, też Pan chodził do teatru? </span>Też, też. <span style="font-weight: bold;"> Mówił Pan o tej rewii pod koniec sierpnia 1939.</span> 28 sierpnia byłem w Alibabie na Karowej. <span style="font-weight: bold;">A wcześniej? Wcześniej też chodził Pan do teatru? </span>Cała rodziną chodziliśmy do teatru. <span style="font-weight: bold;">A dokąd najbardziej lubiliście chodzić?</span> Najbardziej lubiliśmy rewiowe historie. <span style="font-weight: bold;">A która rewia tutaj się cieszyła taką popularnością?</span> Morskie Oko, Sfinks, potem Wielka Rewia na Kredytowej, Teatr 8:15. W operze byłem raz przed wojną, na operze pod tytułem „Chopin” i usnąłem. (śmiech) Nie dałem rady.
    </section>
    <section>
        <time>44169</time>A, przede wszystkim cyrk. Jak przyjeżdżałem, szczególnie na ferie bożonarodzeniowe, to Cyrk Staniewskich na Ordynackiej. Przecież ja jestem wychowany na Cyrku Staniewskich. <span style="font-weight: bold;">To był stały cyrk? </span>Tak, to był murowany cyrk braci Staniewskich. Pół programu to program cyrkowy, i druga połowa programu – zapasy. Walki. <span style="font-weight: bold;">Czyli cyklicznie do cyrku chodził Pan? </span>Tak, tak. Garkowienko, Sztekler. <span style="font-weight: bold;">A z tych spraw teatralnych, jak zaczęła się wojna, to potem część tego życia teatralnego znaczna przeniosła się właśnie wo Wilna. I nawet pod okupacją jeszcze sowiecką to tam, życie teatralne było. Pan miał z tym jakiś związek, coś Pan oglądał tam?</span> Gdzie? <span style="font-weight: bold;">W Wilnie, w tym okresie już okupacyjnym.</span> W Wilnie to ja walczyłem o przeżycie. W Wilnie walczyłem o kawałek chleba. W Wilnie byłem jeden chyba, czy dwa razy, za Litwinów. Bo Sempoliński, który uciekł z Warszawy... A to co Pan mówi, że życie teatralne się podzieliło, to nie jest tak. Ci, którzy uciekali z Warszawy, jak Sempoliński i inni, znaleźli się przypadkowo na tamtym terenie.
    </section>
    <section>
        <time>44266</time>A ci, którzy potem byli sławni, jak... No ta, którą pan wymienił. <span style="font-weight: bold;">Bielicka.</span> Jak Bielicka, jak Świderski, jak Szaflarska, jak Duszyński, i do nich potem syn Wołłejki, to to potem wróciło do Warszawy. Bo się nie mogli jako młodzi początkujący, w Warszawie zaangażować, to zaangażowali się tam. I byli szczęśliwi, że tam są. I tam ich... <span style="font-weight: bold;">Bo tam był dobry teatr, chyba Węgierko prowadził za Sowietów, zdaje się, ten teatr w Wilnie Polski. Tak mi się wydaje, nie pamiętam dokładnie.</span>Nie, chyba nie. Raczej nie. Ja tylko pamiętam ojca Wołłejki. <span style="font-weight: bold;">Węgierko, Węgierko. Nie Wołłejko, tylko Aleksander Węgierko.</span> Ja mówię o Wołłejce, Węgierko to jest Aleksander, tak. Tak, że oni potem wszyscy z Wilna już po 1945 roku do Warszawy Wszyscy przenieśli się.
    </section>
    <section>
        <time>44326</time><span style="font-weight: bold;">Jeszcze o ostatnią rzecz chciałbym zapytać. Ale już nie tak w dziedzinie faktów. Bo mówił Pan dużo o swoich przeżyciach z Powstania Warszawskiego, o tym, gdzie żyliście, jak to wszystko wyglądało. </span>I o tych przeżyciach w czasie wojny opowiadałem panu. <span style="font-weight: bold;">Tak, tak. A ja chciałbym zapytać, jaka jest Pana osobista ocena Powstania Warszawskiego i tego wszystkiego, co się wtedy stało? Skutków tego wszystkiego. </span>Ponieważ przeczytałem książkę Tadeusza Podlewskiego, który dokładnie opisał moment Powstania Warszawskiego i sam Powstanie Warszawskie, 28 czy 29 dni przeżyłem, to powiem panu, że tych trzech naszych pułkowników i tego kawalerzystę Bora-Komorowskiego to ja bym powiesił.
    </section>
    <section>
        <time>44396</time>Nie można dla fantazji uśmiercić co najmniej 200 tysięcy niewinnych ludzi. Bo tyle zginęło w różnych męczarniach w czasie powstania. Nie wolno zniszczyć stolicy kraju, milionowego miasta. Nie spalić, tylko zniszczyć do fundamentów. Bo nie wiem, czy pan wie, jak Warszawa wyglądała po powstaniu. Ale chyba oglądał pan zdjęcia. Dlatego, że trzem błaznom, trzem głupkom, żadnym sztabowym oficerom, żadnym strategom, tylko takim, którzy stopniowo będąc w wojsku awansowali i doszli do rangi pułkowników. Nie wolno było wyniszczyć kwiata młodzieży, nas wychowanych przez właśnie tamto pokolenie prawdziwych Polaków. To wszystko się nadaje tylko na szubienicę. Wystarczy panu?
    </section>
    <section>
        <time>44472</time><span style="font-weight: bold;">No, chyba tak.</span> Czytam w tej chwili, moja wnuczka mnie zaopatruje w najnowsze wydania, „Hańba'44” czy... Mogę przynieść, pokazać. <span style="font-weight: bold;">Ja wiem, wiem o co chodzi</span>. Bardzo mądrze napisana książka. To jest potwierdzenie tego wszystkiego, co ja przeżyłem, bo właśnie w tamtym czasie ja żyłem. Nie wolno było tak lekkomyślnie wymordować tylu ludzi i zniszczyć takiego ukochanego miasta, jakim była Warszawa. I obojętne jakie pan, młody człowiek, ma zapatrywania, powiedziałem panu szczerze to, co myślę. Bo wszystko to przeżyłem, dzień po dniu jako ten szary człowiek. Nie jakiś tam badacz, historyk, coś tam, który zbiera materiały, nie. Ja niczego nie zbierałem i nie zbieram. To co panu opowiedziałem, to przeżyłem dzień po dniu. <span style="font-weight: bold;">No właśnie jako cywil. </span>Jako cywil, jako cywil. Z tym, że te moje losy tak się jakoś plotły, jak ktoś się wyraził, że wszędzie było mnie pełno. I ta wywózka tych rodzin z Warszawy...
    </section>
    <section>
        <time>44561</time><span style="font-weight: bold;">Tak, Pan bardzo różnorodne te losy miał, bo wszędzie właściwie, w każdym mieście, w każdym rejonie, pod każdą okupacją.</span> I mogłem wiele razy zginąć.. Mogłem wiele razy zginąć właściwie nie angażując się. Przecież moje największe przeżycie, to aresztowanie w Grodnie, to co Bronek, przyjaciel, mnie podprowadził. To przecież ja nie miałam prawa wyjść stamtąd żywy. No nie miałem. <span style="font-weight: bold;">A proszę powiedzieć, jak Pan... Bo jak słucham Pana oceny powstania, to muszę powiedzieć, że się zgadzam w dużej mierze. Bo ja mam, może nie tak ostro, ale też mi się wydaje, że wymagana jest jakaś krytyka. </span>Proszę pana, nie mając broni, nie mając amunicji, podjąć decyzję, że jutro zaczynamy? Że jutro zaczynamy? <span style="font-weight: bold;">Ale jeszcze by mnie ciekawiło jak gdyby Pana takie wspomnienie, czy ocena. Bo Pan miał 22, 23, 24 lata w czasie wojny, tutaj Pan pracował z ojcem. Ale musiał Pan się zastanawiać, że ta wojna w końcu się jakoś skończy. Jak Pan myślał, że jak ona się skończy? Że co będzie? Myślał Pan, że ta okupacja hitlerowska będzie wieczna, czy... Kto przyjdzie, co się zmieni? </span>
    </section>
    <section>
        <time>44643</time>Nie, nie nie. Mogę panu powiedzieć. Nie tylko o sobie, tylko o nas. Myśmy święcie wierzyli w naszych aliantów. Myśmy uważali wszyscy, że ta wojna się toczy o naszą wolność. Że wszystkim chodzi tylko o to, żeby ukarać Niemców za to, że na nas napadli. Bo nam się wydawało, że my jesteśmy pępkiem świata. I chyba dlatego to nam ułatwiało przeżycie. Że ja będąc tam na Litwie, pod Sowietami, pierwszy raz krótko, potem ten rok czasu pod stalinowskimi rządami. Potem w tym Wilnie pod władzą niemiecką, bo przecież wszędzie już byli Niemcy. Będąc tam razem z tym społeczeństwem czekałem wiosny, bo na wiosnę mamy rozwalić tych Niemców. I na wiosnę się wojna skończy, wojnę będziemy traktowali jak zły sen.
    </section>
    <section>
        <time>44726</time>My się po prostu obudzimy od nowa i my wrócimy wszyscy na swoje śmieci. Przecież jak ten dodatek, który uratował Wilno od wejścia Sowietów w 1939 roku, jak wróciłem do domu i znalazłem tego ojca uradowanego z tym dodatkiem w ręku, bo ja swój przyniosłem w kieszeni... Powiedział: <span style="font-style: italic;">Ja już się lepiej czuje, musimy jutro pójść jednakże do garażu i zobaczyć w jakim stanie jest wóz, bo trzeba szybko wracać do domu, może coś będzie do uratowania.</span> Myśmy sobie nie wyobrażali innej Polski po wojnie, jak ta, którą nam Hitler zabrał w 1939 roku. Nasza wyobraźnia była za wąska, za mała, żeby sobie w perspektywie czasu coś wyobrazić. Nas wszystko zaskakiwało. Myśmy przeżywali rozterki. Myśmy przeżyli w Wilnie ogromną rozterkę 20 czerwca, jak Stalin zalał całą Przybałtykę.
    </section>
    <section>
        <time>44803</time>Wy jesteście dzisiaj mądrzy, bo wy wiecie o aneksie, który był dołączony do paktu Ribbentrop-Mołotow. Nie tylko my, świat o tym nie wiedział, bo to było ściśle tajne i udało się utrzymać w tajemnicy. Myśmy czytali „Mein Kampf” i raptem tutaj Stalin zalewa... Nie zabiera, powiedzmy, samej Litwy. On zabiera całą Przybałtykę. To znaczy, co? Oszukuje Hitlera, który jest zajęty w tej chwili zajmowaniem Paryża. To są te same daty. I wiadomo, że Hitler, którego przeznaczeniem życiowym jest zniszczenie komunizmu, jako największego paskudztwa, największego świństwa, i on na siebie przyjął misję, żeby to zniszczyć, i teraz jemu Stalin zabiera ukradkiem, kiedy on jest zajęty Paryżem. Ma ręce związane walką, jego Stalin okrada z całej Przybałtyki z dostępem do Bałtyku.
    </section>
    <section>
        <time>44879</time>On tego nie popuści, on już przywali temu Stalinowi. I nic, i nic, dalej przyjaźń. Ja nie mówię w tej chwili o sobie, o nas, o dwudziestolatkach, którzy nie znali się na polityce. Którzy byli wychowani w tej wierze, Piłsudski, potem Rydz-Śmigły, co prawda lekceważony... Ale w tym duchu byliśmy wychowani. Na słowo poseł to ja stawałem na baczność, bo było wiadomo, że mam przed sobą człowieka o wysokim statusie, o wysokich wartościach moralnych. To jest poseł, to jest polski poseł. Myśmy byli tak wychowani. I myśmy nie mogli... Myśmy się nie znali na polityce. Ale ludzie dojrzali, myśmy słuchali tych doświadczonych. Myśmy czekali, kiedy ten Hitler uderzy. A tu spokój.
    </section>
    <section>
        <time>44946</time>No to jak nie tej wiosny, to jesieni. I być może ta wiara, ta nadzieja, że coś się stanie, ona dodawała nam sił do przetrwania tego ciężkiego okresu. <span style="font-weight: bold;">A jak Pan był w Wilnie akurat w tym momencie, kiedy te wszystkie władze się zmieniały, bo była Polska, potem Litwa, potem Sowieci, potem Niemcy znowu wkroczyli...</span> Pierwsi weszli Sowieci, Sowieci oddali Litwinom, Litwinów potem Sowieci, potem Niemcy. <span style="font-weight: bold;">Jaki ma Pan ogólnie stosunek do tych trzech nie polskich jak gdyby krajów, które tam mieszały? Bardziej Pan niechęć żywił do Sowietów, do Niemców, do Litwinów? Jak to było? Tak osobiście. </span>
    </section>
    <section>
        <time>45003</time>Proszę pana, moi rodzice urodzili się i żyli za cara, w carskiej Rosji. Moi rodzice przeżyli powstanie bolszewizmu, bolszewizm jako taki, z którego uciekali do swojej ojczyzny, do Polski. Moja matka do śmierci nienawidził dwóch rzeczy: bolszewików – bo inaczej nie nazywała – i Żydów. Mój ojciec o bolszewikach w ogóle słyszeć nie chciał, to była zaraza dla mojego ojca. Więc żadną sympatią Sowietów nie mogłem obdarzać. Dla mnie to było wiadome, czym to wszystko pachnie. I ja nie wierzyłem w żaden... Mimo że nie znaliśmy Rosji od podszewki, ale dla mnie osobiście Sowieci to było dno. Niemców, to chyba każdy Polak nosi w sobie to, że ich nie lubi. Więc ani jedni, ani drudzy moją sympatią się nie cieszyli.
    </section>
    <section>
        <time>45088</time>Natomiast żyłem tym przekonaniem, że jak się wojna skończy, to otwieramy z ojcem interes i żyjemy jak w normalnej Polsce. Ja żyłem tą Polską, w której się urodziłem i którą uważałem, że ona taka sama... ja sobie nie wyobrażałem... W 1945 roku jak uciekłem Amerykanom z obozu i dotarłem do domu, to mimo że Warszawy nie było, to ja do niej przyjechałem i na Żoliborzu usadowiłem się. Bo to była moja Warszawa. Bo ja Warszawę kocham. Pan się może śmiać ze mnie. <span style="font-weight: bold;">To w takim razie jaki był Pana stosunek do władzy ludowej? Bo to była zupełnie nowa rzeczywistość, nowy system.</span> Do żadnej partii się nie zapisałem. Uważałem za rzecz hańbiącą należeć do komunistów. No a oni mi się w 1945 roku odpłacili, bo zamknęli mnie do pudła.
    </section>
    <section>
        <time>45165</time><span style="font-weight: bold;">Ale wracając tutaj do Warszawy miał Pan nadzieję, że normalne życie będzie można prowadzić, czy że nastanie tutaj bolszewizm typu sowieckiego na przykład, stalinowskiego w stu procentach? </span>Ja wiedziałem, ja już wiedziałem, czym ta Rosja pachnie. To wiedziałem. Ale idąc do Warszawy liczyłem na to... Ja wierzyłem w nasz polski upór. Że my nie jesteśmy Czechami, że my nie jesteśmy innymi, że my sobie z tym poradzimy. Ale jak potem już zamieszkałem tutaj i zobaczyłem, jak się niestety Polacy zachowują, no to ten mój zapał, ten mój impet zaczął powoli przygasać. Z tym, że miałem ten pysk niewyparzony i wiele razy mnie hamowano, żeby jednakże troszkę przystopować.
    </section>
    <section>
        <time>45234</time><span style="font-weight: bold;">Ale że zachowują się, to znaczy, że co robią?</span> Że należą do partii. Że chodzą na te zebrania, że klaszczą. A przychodzą do domu i mówią do żony: <span style="font-style: italic;">No co te skurwysyny wyrabiają. No wyobraź sobie, na zebraniu przegłosowaliśmy taką, czy inną sprawę.</span> No to po cholerę teraz mówić, ze to są skurwysyny, jak głosujesz? Że Polacy dają tak złamać swój kręgosłup. <span style="font-weight: bold;">Ale po Październiku'56 jednak to był chyba przełom niesamowity, prawda? Na korzyść.</span> W 1956 roku ja dostałem przydział... Przecież ja panu mówiłem, że budownictwo przyzakładowe, i jakim przypadkiem. <span style="font-weight: bold;">Tak, tak, ale ja myślę o takiej odwilży politycznej wtedy za Gomułki.</span> Więc ten dom budowałem z tą myślą, że otworzymy z ojcem... Już kręciłem się między znajomymi z ministerstwa komunikacji, żeby z archiwów wyciągnąć przedwojenne ojca koncesje.
    </section>
    <section>
        <time>45307</time>Że zmontujemy jakiś kawałek autobusiku i może uruchomimy którąś z linii autobusowych. Albo garaż, nad którym siedzimy, w którym jest drewniana podłoga, że tutaj postawimy jakieś parę obrabiarek, jakieś tokarenki, jakieś frezarki, strugarki, coś. I będziemy... Bo przecież wszystko jest potrzebne. Z tą myślą to robiłem. Ale bardzo szybko... <span style="font-weight: bold;">Czyli jak gdyby była atmosfera, która dawała nadzieję, na prywatną inicjatywę?</span> Tak, budowałem ten dom właśnie pod kątem jakiegoś wykorzystania. I to podwóreczko z boku, które jest, gdybyśmy otworzyli warsztat samochodowy, to by się ten teren wykorzystało. W 1956 roku znów dałem się nabrać. Dałem się nabrać. Myśmy wszyscy mieli tą ogromną nadzieję, że on uczciwie stawia sprawy. A po dwóch latach powiedział: <span style="font-style: italic;">Dość gadania, brać się do roboty. </span><span style="font-weight: bold;">To ja dziękuję bardzo.</span> Gdyby cośkolwiek pan sobie przypomniał, gdyby pan coś chciał, proszę do mnie zadzwonić, można przyjechać. Może coś pominąłem. Bo wie pan, tak jednorazowo można cośkolwiek pominąć, <span style="font-weight: bold;">No, ja myślę, że bardzo dużo Pan powiedział. Bardzo obfita była ta opowieść, bardzo ciekawa, wydaje mi się. Dobrze, dziękuję bardzo. </span>
    </section>
</article>