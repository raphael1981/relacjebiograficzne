<?xml version='1.0'?>
<article>
    <section>
        <time>0</time>Archiwum Historii Mówionej. Rozmowa z panią Aliną Rodziewicz nagrana 11, 19 i 23 stycznia 2012 roku w Warszawie. Rozmowę przeprowadziła Anna Mizikowska.<div></div>
    </section>
    <section>
        <time>14</time>Alina Kałczyńska-Rodziewicz: Nazywam się Alina Kałczyńska-Rodziewicz. Urodziłam się 23 kwietnia 1933 roku na Mariensztacie, w suterenie. Krótko tam musieli moi rodzice mieszkać. Zresztą tego domu nie ma, a jeżeli jest w tej chwili, to nie ma już tej sutereny, bo nawet tam byłam. To jest tak, jak się idzie od kościoła św. Anny skarpą, wchodzi się w Mariensztat, to jest taka wąska część Mariensztatu dochodząca do rynku. I po lewej stronie, idąc właśnie od kościoła z tej skarpy tam gdzieś, w którejś z tych piwnic się urodziłam. Potem moi rodzice od razu stamtąd przenieśli się na ulicę Freta, wąską Freta. Freta 19, mieszkania 6 na II piętrze żeśmy mieszkali. To jest idąc od Barbakanu lewa strona.
    </section>
    <section>
        <time>79</time>No i tam nas, tam mieszkaliśmy do 1 września. Oczywiście już pod koniec mieszkaliśmy w piwnicy bez ojca, bo ojciec zginął w powstaniu. Moi rodzice przyjechali tutaj ze wsi. Mama była córką takiego zamożniejszego gospodarza, bo miał ule i dwie krowy. No to to było coś. To się wieś nazywa Szumin. Z jednej strony Bug – przepięknie położona wieś! A z drugiej duży obszar leśny. Nazywała się Eleonora Danis. Urodziła się w 1906 roku. Tato mój nazywał się Czesław Kałczyński. Sąsiadował przez las, wioska nazywa się Łazy. Do dzisiaj są obie wioski, z tym że Szumin jest już zagospodarowany przez wykupienie ziemi, natomiast Łazy są taką wioską jak były. Ojciec był najstarszym synem wdowy. Nazywał się, powiedziałam już nie wiem, Czesław Kałczyński. To, jak mi brat mówił, jakaś taka troszkę szlachecka rodzina, ale bardzo zubożała. Dziadek zdaje się, że był dość hulaszczy. To wszystko mu się jakoś wymknęło z rąk i w każdym bądź razie zostało tak, że owdowiał, ożenił się z tą moją babcią i z tego całego interesu została mu tylko chałupa.
    </section>
    <section>
        <time>196</time>Tak że nawet te dookoła dojścia już nie były tej mojej babci. Natomiast skończył tragicznie, bo pojechali do lasu na wyrąb drzew i drzewo go przytłoczyło, no i umarł. Tak że babcia została z trzema dziewczynkami i z ojcem, i oczywiście bez żadnych środków do życia. Ale ponieważ była osobą przeuroczą, sympatyczną, kochaną, najukochańszą babcią, jaką sobie można wyobrazić – i taką trochę jak u Grassa z tego „Bębenka”, bo w tej sukni sztywnej jak siusiu robiła, to podnosiła to tak, unosiła Ta babcia została, ale ponieważ właśnie była taka urocza, ludzie na wsi ją zatrudniali do różnych polowych robót i w ten sposób te dzieci jakoś tam doholowała do jakiegoś czasu. Ale mój ojciec, taki niezamożny, zakochał się w dość takiej posażnej pannie i to było nie do przyjęcia.
    </section>
    <section>
        <time>270</time>Wobec tego, jak w powieści, urwała się moja mama z domu, poszli gdzieś tam na stóg siana. Wróciła o określonej godzinie i była awantura, ale nie było już wyjścia. Oczywiście nie było skutków z potomstwem z tego zbliżenia, ale tak to się odbyło. <span style="font-weight: bold;">Anna Mizikowska: I to wystarczyło, żeby małżeństwo z tego wyszło?</span> Tak, tak. Oczywiście wie pani, że to były takie straszliwe, purytańskie zachowania, że na przykład – to ja już wiem z opowieści moich rodziców – moja mama miała tutaj szramę na brwi. Okazało się, że tą szramę to było tak, jak mój ojciec już przyszedł się zaręczyć – już trudno, już trzeba było to oficjalnie – to mama usiadła mu na kolanach i dziadek ją wtedy tak rąbnął, że całe życie miała tą szramę.
    </section>
    <section>
        <time>331</time>No w każdym razie... <span style="font-weight: bold;">A pani znała dziadków ze strony mamy?</span> Babci nie, babcia umarła na gruźlicę, natomiast dziadka tak. O tutaj jest ten mój dziadziuś, który potem przychodził do tej mojej drugiej babci na wieś. To jest właśnie ta chałupa na Łazach. <span style="font-weight: bold;">Dziadek nie wygląda na takiego purytanina (śmiech).</span> Nie był w ogóle, ale tak to było. <span style="font-weight: bold;">Jeżeli można, zdjęcia będziemy oglądać później.</span> Dobrze. I tu są obie babcie. No w każdym bądź razie jak było, tak było. Oni bardzo wcześniej, oboje ci moi rodzice, przyjechali do Warszawy. Tu również zakotwiczyły się obie siostry ojca. Jedna umarła wcześniej. Tak że cała ta trójka tutaj przyjechała do Warszawy. No i właśnie na tym Mariensztacie, potem myśmy mieszkali na Freta.
    </section>
    <section>
        <time>389</time>Jedna z cioć mieszkała na Szerokim Dunaju, właśnie Markuszewska, która... Jurek był najstarszy z tego naszego następnego pokolenia. I jeszcze druga, Wisia, która mieszkała na Piekarskiej. Wszystko to właśnie w takim do przebiegnięcia przez dzieci... <span style="font-weight: bold;">Muszę zapytać, bo słuchacze nie będą wiedzieli, kto to Jurek i w ogóle o pani rodzeństwie.</span> To znaczy tak. Ja byłam jedynaczką u swoich rodziców, ale u siostry ojca, Marii, która wyszła za Markuszewskiego Romana, urodziła syna Jerzego Markuszewskiego. Natomiast druga... Mam powiedzieć, kto to był Markuszewski? Nie. <span style="font-weight: bold;">Proszę bardzo. Niech pani mówi, co pani uważa za stosowne.</span> Jerzy Markuszewski, który był reżyserem, był jednym z twórców tak zwanego STS-u kiedyś, doskonałym radiowcem, reżyserem.
    </section>
    <section>
        <time>452</time>Jakieś tam sztuki teatralne też robił, natomiast potem przez opór przeciwko władzy komunistycznej bardzo długo nie robił nic. W końcu umarł. Niedawno umarł, dwa lata temu chyba. Już nie wiem, musiałabym zajrzeć. A z drugiej siostry, Wisi, Wiktorii, która wyszła za mąż za Michała Perłażewskiego, Ukraińca, któremu wróżka przepowiedziała, że ożeni się z dziewczyną zza rzeki. Więc jak mu to przepowiedziała – zresztą na Ukrainie nie trudno jest tak wywróżyć, bo tam rzek jest sporo – przyjechał do Warszawy, uznał, że to właśnie Wisła ta rzeka, i ożenił się z ciocią. Ciocia była śliczna zresztą, ciocia bardzo ładna była, najładniejsza z tego towarzystwa. Urodziła dwóch synków: Stasia i Jasia. Byliśmy mniej więcej wszyscy w podobnym wieku. Tam różnica była chyba między nami wszystkimi trzech lat. Jurek był najstarszy, ja byłam po Jurku i tamci dwaj chłopcy u Wisi.
    </section>
    <section>
        <time>531</time><span style="font-weight: bold;">Przed wojną bawiliście się razem?</span> Przed wojną bawiliśmy się razem. Głównym miejscem naszych zabaw to jest Barbakan. To było miejsce naszych gonitw, naszego biegania. Poza tym Starówka nie była taka, jak dzisiaj. To jest niby to samo, ale to nie jest to samo. To były ulice ogromnie zagęszczone. To było mnóstwo dzieci, mieszkała biedota, mieszkania były podłe bardzo. Warunki były straszne, było robactwo, było głośno. Dzieci były wszędzie, ale były bardzo bezpieczne! Jeżeli coś jakiemuś dziecku się stało, to każdy na ulicy od razu interweniował. To nie było możliwe, żeby dziecko się nie odnalazło czy żeby się zagubiło, czy cośkolwiek. To była taka absolutna więź międzyludzka wtedy. Tak że myśmy do siebie biegali od tej Freta do Piekarskiej i tak żeśmy się bawili. W klasy żeśmy grali, w berka, w chowanego.
    </section>
    <section>
        <time>598</time>Na tym Barbakanie tam wszędzie były te zaułki, wszystko to żeśmy świetnie znali. Tak że tak to się odbywało. Moi rodzice, jak przeprowadzili się na tą Freta, to musiało być jednak bardzo biednie, bo chociaż to było drugie piętro i pokój był rzeczywiście i na dzisiejsze czasy to było ładne mieszkanie, to był bardzo wygodny pokój, gdzie stały dwa łóżka, stół i między tymi łóżkami i stołem jeszcze można było polówki rozstawić. Jak przyjeżdżali kuzyni ze wsi, to mama rozstawiała te polówki, tak że może sobie pani wyobrazić. A łóżko mieli takie, że nie gnietli się, szerokie. Tak że to na szerokość tak było, potem był kredens, i potem taka była wydzielona część kuchenna. Ogromna kuchnia taka ileś tam fajerkowa. Niestety wody nie było.
    </section>
    <section>
        <time>655</time>Trzeba było ją... Przed wojną to musiała być pewnie na podwórku, ale za okupacji, ja pamiętam, była na piętrze. I oczywiście ubikacja też na dole. I szafa była. Wszystko co trzeba mama miała. Natomiast ojciec był z zawodu cieślą, ale z ogromnymi umiejętnościami stolarskimi. Z tego wiele tych przedmiotów, które były w domu, były zrobione przez ojca. Znakomicie zresztą, nie do zdarcia. Mama natomiast miała ogromne zdolności takie powiedziałoby się, jak to się mówiło zaraz po wyzwoleniu, tych artystów ludowych. Mama potrafiła zrobić wszystko, co się nadawało do zrobienia rękoma. Dziergania robiła, jak to teraz się mówi te patchworki, to u nas wisiały jako olbrzymie kilimy z różnych ścinków. Gdzieś tam pewnie miała jakieś znajomości z tymi krawcowymi, bo wtedy tylko były krawcowe i szewcy. Nie było odzieży takiej – przynajmniej w tym środowisku, w którym ja się wychowałam – gotowej.
    </section>
    <section>
        <time>728</time>I u nas piękne były te, jak ja chorowałam ogromnie w okresie dzieciństwa, to było, że ja sobie na tej ścianie wyobrażałam różne rzeczy właśnie z tych kawałeczków, co mama zmontowała. <span style="font-weight: bold;">Ale pani mama robiła to dla przyjemności, tak?</span> Tak, to znaczy ja nie pamiętam, żeby ona tym... To znaczy nie. Dziergała w czasie okupacji dla pieniędzy. Ja też miałam wszystko, co możliwe zrobione z włóczki. Ale tak, dziergała dla pieniędzy w czasie okupacji. <span style="font-weight: bold;">Do wojny za chwileczkę dojdziemy.</span> Tak, ale może jeszcze przed tą wojną. Więc rodzice... Dlaczego mówię, że musiało być biednie? Bo pamiętam... Zresztą w 1933 roku się urodziłam, to czas kryzysu, czyli to nie były bogate czasy jeszcze wtedy. I jak przychodził wieczór, to przychodziło chyba trzech mężczyzn i mama im ścieliła na podłodze, i oni spali, rano myli się, wychodzili do pracy i tak było cały czas.
    </section>
    <section>
        <time>797</time>Czyli musiało być bardzo biednie, kiedy w takich warunkach ludzie żyli. <span style="font-weight: bold;">Czyli to był jakiś podnajem powierzchni, tak?</span> No widocznie taki nocleg, taka noclegownia, bo oni nie mieszkali, bo oni chodzili do pracy, natomiast przychodzili spać. Może to byli znajomi jacyś, tego nie kojarzę, ale tak to było. Nie, musieli być obcy, bo zaraz pani też powiem, jak to wychowywano i co u mnie do końca życia zostało. Chodziłam do tak zwanej ochronki. Tak się to kiedyś mówiło, a dzisiaj to się nazywa przedszkole. Wtedy przy kościele dominikanów na Freta były zakonnice w takich dużych kornetach i one prowadziły przedszkole.
    </section>
    <section>
        <time>852</time>Tak jak pani patrzy na kościół, to po lewej stronie. Tak tam zresztą potem w czasie wojennym chodziłam na wykłady, na takie spotkania do ojca Salija. I tam chodziłam do tej ochronki. To było coś genialnego, te ochronki. Te siostry były nadzwyczajne zupełnie. Natomiast też pamiętam pierwsze wejście. Była taka duża sala, znaczy duży taki hol. Drewniana, ciemna podłoga, musiała być dębowa. I po lewej stronie ja weszłam do takiej sali, były witrażowe drzwi, duże bardzo, po schodkach i strasznie się bałam. Okropnie się bałam. Po prawej stronie była sala i potem dalej tam też były sale. Mój brat Jurek też tam chodził, do innej klasy, był starszy. I w tej ochronce musieli mi dać bardzo dobre przygotowanie katolickie. Bardzo takie ewangelickie. Już wtedy nie takie bardzo z bojaźnią Boga, ale z miłosierdziem, z miłością.
    </section>
    <section>
        <time>930</time>Nie wiem jak to nawet... W każdym bądź razie ta moja ciocia Wisia do końca, niedawno też umarła, cytowała mi, jak to ja tam mówiłam wierszyk, gdzie jak tam „kocham Pana Jezusa gorąco, gorąco, więcej od aniołów i ludzi tysiąca”. I to stałam na stole, podobno mnie postawiono i tak mówiłam. Ale to naprawdę było bardzo dobre przygotowanie do tego starszego życia. Potem już z takim się nie zetknęłam nigdzie. I tak to było do... Aha, jeszcze powiem, że ponieważ mój ojciec pochodził z takiej biednej rodziny, musiał być ogromnie honorowy. Wobec tego, jak ci sublokatorzy tam śniadanie jedli, ja kiedyś weszłam pod stół, i któryś z nich mi podał kawałek kiełbasy, ojciec mnie tak stłukł wtedy za to, tak jak ten dziadek moją mamę. Tylko nie tu, a w tyłek.
    </section>
    <section>
        <time>1000</time>Tak że ja dziś mam uraz brania czegokolwiek od kogokolwiek. Wie pani, to zostają takie przeżycia w człowieku. I chyba już z tą... Aha, może jeszcze powiem taką ciekawostkę, bo to u mnie, ponieważ mama ładnie śpiewała i ojciec świetnie tańczył, takie były spotkania rodzinne, że nawet tam ludzie tańczyli, bawili się. I u nas był patefon, i było mnóstwo płyt. I jak rodzice gdzieś tam chodzili, to ja sobie ten patefon nastawiałam i sama też podtańcowywałam. <span style="font-weight: bold;">A na przykład czego państwo słuchali?</span> Był tak: chór... Jak on się tam nazywał? <span style="font-weight: bold;">Czejanda?</span> Czejanda, Dajana? <span style="font-weight: bold;">Dana.</span> Dana był i Kiepura był na pewno. I cały szereg jeszcze... Ale taneczna muzyka, nie klasyczna, taneczna.
    </section>
    <section>
        <time>1073</time>Natomiast u tej mojej cioci Wisi na Piekarskiej, z kolei ten wujek Ukrainiec – ja mówię Ukrainiec, bo takiego był pochodzenia, ale potem był Polak absolutnie i grekokatolik – on z kolei pasjonował się fotografią, robił zdjęcia. To właśnie żal wieki, bo on wszystko co było po drodze to fotografował. Natomiast u tej drugiej cioci nie było żadnych takich do zapamiętania szczegółów. Haftowała, dużo było makatek. I tyle. I wybuchła wojna. <span style="font-weight: bold;">Ale jeszcze...</span> Nie, nie, może jeszcze jak ojciec pracował. Wiem, że był w wojsku. Wrócił z tego wojska i strasznie się rozchorował na zapalenie stawów. A to też pamiętam tyle, że tak go bolało wszystko, że nawet prześcieradło go raziło, jak mama go przykrywała prześcieradłem.
    </section>
    <section>
        <time>1143</time>Ale jakoś z tego wyszedł i pracował w elektrowni. Codziennie chodził z Freta na wybrzeże do elektrowni. Tam dolną schodził. To znaczy nie ulicą Dolną, tylko w dół Bednarską i jakoś tam na to wybrzeże spacerował. Chodził, pracował tam jako cieśla. Mama sobie z tymi robótkami spędzała czas. I wybuchła wojna. Ojciec poszedł, bo jak wszyscy mężczyźni był zmobilizowany, ale zaraz wrócił. Nawet nie wiem ile tam, może ze trzy dni był na tej wojnie niby i wrócił. Natomiast myśmy siedzieli w piwnicy i pamiętam straszny głód. Nie było co jeść. Ja nie wiem, dlaczego ja ten głód straszliwie zapamiętałam wtedy.
    </section>
    <section>
        <time>1202</time>W każdym bądź razie ojciec wrócił i latał po całej Warszawie, żeby jakiegoś ziemniaka dla mnie kupić. I gdzieś tam kupił tego ziemniaka. I z tamtego czasu pamiętam smak takich tych blinów, placków obrzydliwych, mącznych, na jakimś tłuszczu zjełczałym. To było całe wyżywienie w czasie tego września 1939 roku. Potem jeszcze przyszła... Aha, może jeszcze powiem, bo to potrzebne jest tutaj, że w tym domu, w którym myśmy mieszkali, to był głównie dom zasiedlony przez biedotę żydowską. Na moim piętrze była rodzina polska tylko nasza i obok sąsiadka mieszkała, której ja nigdy w życiu nie widziałam. Strasznie się jej bałam, one były wiecznie skłócone z moją mamą. To były te lepsze pokoje, od frontu okna były. Budynek był dwupiętrowy i facjata, czyli to było niskie.
    </section>
    <section>
        <time>1272</time>Myśmy na tym drugim piętrze mieszkali. To było wszystko żydowskie. Jeszcze dozorca był Polak. A tak byli sami Żydzi. Na dole był sklep ze śledziami i rybami, a po drugiej stronie nie pamiętam co było. Dwa sklepy, bramą się wchodziło z ulicy.<span style="font-weight: bold;"> A jak się układało współżycie między tymi rodzinami żydowskimi i polskimi?</span> Wspaniale! Ja myślę, że bieda to robi. Tam nie było ludzi bogatych, wszyscy byli na podobnym poziomie. Wobec tego to była wymiana tych produktów bez przerwy. Jak powstało getto i oni musieli się wynieść, to powiem pani, że to był jeden wielki szloch ze strony mojej mamy i ojca i ich. To była jedna wielka, biedna społeczność, rodzina. Tam nie było żadnych zawiści. Poza tym te kobiety umiały ze sobą rozmawiać, bo one miały wspólne odniesienie tego garczka, do którego nie bardzo czasami wiedziały co włożyć.
    </section>
    <section>
        <time>1340</time>Oczywiście oni mieli więcej dzieci, bo ja byłam jedna, a tam było sporo tej dzieciarni. I to był rzeczywiście koszmar, to było coś niemiłosiernego. Chociaż powiem pani, że na przykład jak tam gdzieś tam leciałam i mama chciała mnie postraszyć, to kiwała palcem, śmiała się i mówiła: „No bo cię Żydzi na macę wezmą”. Czyli te obiegowe straszydła jakoś istniały. Chociaż mówię, że śmiała się i kiwała palcem. Ale to zapamiętałam przecież nie z literatury, tylko z domu. Ale naprawdę była to więź. Nie ma teraz takich więzi sąsiedzkich. Nie ma. <span style="font-weight: bold;">A zauważyła pani wtedy jakieś zwyczaje inne u tych rodzin żydowskich niż u rodzin polskich?</span> Wie pani, oni byli bardzo zasymilowani. To znaczy niektórzy z nich ubierali się w te swoje chałaty. Ale on do sklepu rybnego za ladą nie mógł stać w tym wszystkim, bo nie było gdzie prać nawet tego.
    </section>
    <section>
        <time>1403</time>Natomiast jeśli chodzi o czystość czy takie zachowania, byli tacy jak my. Tam nie było różnic, naprawdę. <span style="font-weight: bold;">Czyli takich religijnych specjalnie obrzędów nie dało się zauważyć?</span> Nie, nie. Oni gdzieś chodzili do tych swoich miejsc. Podejrzewam, że na Twardą do tej bożnicy tutaj biegali, ale to nie było takie jakieś: patrzcie, ja idę na swoje nabożeństwo. Nie było tego. Z tym że moja pamięć bardziej już pamięta ten okres tuż powojenny, ale nie, nie było. Nie, no przecież bym coś zapamiętała. Po ulicach widziało się ich takich zachowujących te swoje ubrania właściwie. Bo oni nie chodzili, nie modlili się po ulicy, tylko nosili te swoje chałaty takie białe, pejsiki.
    </section>
    <section>
        <time>1456</time><span style="font-weight: bold;">To teraz jeżeli pani pozwoli, chciałabym, żeby pani wspomniała, czy spodziewaliście się wybuchu wojny, czy była jakaś atmosfera przed wojną i jak pani ten pierwszy dzień wojny zapamiętała.</span> Płaczem, że ojciec musi iść na wojnę. <span style="font-weight: bold;">A dowiedzieliście się z radia?</span> U nas w domu nie było radia. Nie mogę tego powiedzieć. Ja myślę, że ojciec musiał to, ojciec na pewno musiał wiedzieć, ale nie pamiętam takich rozmów. Tylko pamiętam ten straszny szloch mamy i mój, jak ojciec musiał iść na tę wojnę. Nie, nie mogę tego powiedzieć, czy to... Ale on musiał wiedzieć. To nie było możliwe, żeby on nie wiedział. <span style="font-weight: bold;">A czy te wszystkie przemówienia Starzyńskiego w trakcie września i kapitulacji pani pamięta?</span> Nie, nie. <span style="font-weight: bold;">To gdzie zaczynają się pani wojenne wspomnienia już po wrześniu?</span>
    </section>
    <section>
        <time>1513</time>Moje wojenne wspomnienia zaczęły się od tego ziemniaka. Nie, najpierw od płaczu, a potem od tego ziemniaka. A potem któregoś dnia wyszliśmy z tej piwnicy, wyszliśmy na górę, na drugie piętro. <span style="font-weight: bold;">Jak się układało życie w Warszawie wtedy?</span> I teraz tak. Musiało być ciężko jednak bardzo. Ja pamiętam jakąś taką gonitwę dużą, takie zabiegania, zabiegania. Było bardzo częste odwiedzanie się wzajemne mojej rodziny. Oni tam bez przerwy coś ze sobą mówili, ale dzieci najczęściej bawiły się. Jak to dzieci, nie było takiego zainteresowania tym życiem dorosłych absolutnie, a wręcz odwrotnie, chcieliśmy... Nie interesowało to dzieci. <span style="font-weight: bold;">Czy pani tata nadal pracował w tej elektrowni?</span> W elektrowni. Tak, cały czas pracował w elektrowni, natomiast w czasie wojny, nie pamiętam, w którym roku, zaczął jeździć po mięso na wieś. Musiało to wynikać z tego, że jednak nie było co jeść. Przecież to w sklepach były tylko te marmolady, nie wiem z czego to było, z buraków czy z czego. Obrzydlistwo takie. I jakiś taki chleb, którym można było okno wybić.
    </section>
    <section>
        <time>1603</time>Nie było naprawdę jedzenia, było strasznie głodno, głodni. I ojciec zaczął jeździć raz w tygodniu, na niedzielę na wieś po mięso. Kupował tak zwaną rąbankę, u kuzynów zresztą. Kuzyn był masarzem i troszkę dalej za Łochowem. Jak się ta stacja nazywała? Przed Mąkinią. <span style="font-weight: bold;">Urle?</span> Nie Urle są przed Łochowem. Za Łochowem. Tam był obóz taki na rynku, potem przed dworcem, bo tam kiedyś pojechałam z ojcem, dla jeńców rosyjskich. <span style="font-weight: bold;">No nic, przypomni się.</span> Natomiast tu... No więc zaczął ojciec jeździć po to mięso. Potem przywoził to. Było to dzielenie na to poszczególne rodzaje mięsa, i myśmy z mamą tym handlowały w hali. Na Świętojerskiej była taka piękna hala targowa, która zaczynała się na Świętojerskiej, a kończyła się na Koziej czy na Koźlej.
    </section>
    <section>
        <time>1680</time>Musiałabym sprawdzić, bo mylą mi się te dwie ulice. Ponieważ ja byłam bardzo drobną, malutką osóbką i taką miłą do patrzenia, to jak ja stałam z tą słoniną i mówiłam, że proszę kupić, bo ona jest bardzo wydajna i dobrze się topi, to ludzie myślę, że kupowali, bo im było żal mnie. Myślę, że to trochę było i na tej zasadzie, że rodzice pewnie wykorzystywali troszkę mnie. Ale mnie to nie sprawiało przykrości, broń Boże. Chodziłam do szkoły też, bo był 1939 rok, czyli... Aha, poszłam jako sześciolatka, bo... <span style="font-weight: bold;">Czyli przed wybuchem wojny?</span> Nie, zaraz, sekundkę. Ja w czasie dzieciństwa okropnie chorowałam. Przeszłam wszystkie możliwe choroby. To było tak długotrwałe, że ja zapomniałam chodzić. Chorowałam na wszystko. Najgorszy był chyba dyfteryt, ponieważ to choroba, która dusi.
    </section>
    <section>
        <time>1742</time>I teraz to są szczepionki, nie ma w ogóle tego problemu, natomiast wtedy nie było żadnych szczepionek i trzeba było mnie oddać do szpitala, ale mama się tego panicznie bała i przez to do domu przychodziła taka pani doktór z Długiej i mnie jakoś z tego wyciągnęła. A ten dyfteryt mama mi przebiła gorącym mlekiem, w którym moczyła bułkę. Myślę, że po to, że ta bułka utrzymywała może dłużej ciepłotę. I przykładała mi takie kompresy. I to mi którejś nocy pękło. Na szczęście mnie nie udusiło, tylko się rozlało na mnie, tak że... Ale te wszystkie choroby mnie jakoś zahartowały. A jeszcze na dokładkę potem zachorowałam na tyfus brzuszny i znowu mama mnie... Powiem pani, że ta społeczność... To musiało być jeszcze z Żydami, bo wszyscy wiedzieli i nikt nie widział. Bo przecież Niemcy się panicznie bali wszystkich zaraźliwych chorób. To byłaby tragedia, gdyby to się wydało. I mama mnie znowu na ten tyfus wyleczyła w domu.
    </section>
    <section>
        <time>1811</time><span style="font-weight: bold;">Czyli to na samym początku wojny, jeśli jeszcze byli.</span> Tak, tak. Wszystko to było... To znaczy te dziecięce choroby musiały być pewnie przed wojną, natomiast ten tyfus musiał być już na pewno w czasie wojny. I po co ja to mówię? Aha, że wobec tego ja byłam takim dzieckiem bardzo kapryśnym, ale i zabranym kostusze, wobec czego bardzo kochanym. Wobec czego oni naprawdę... Ja pamiętam jak dziś, ojciec zrobił taki malutki stołeczek dla mnie, było krzesełko, na tym krzesełku przynosił mi książeczki i razem ze mną czytał. I jak to zawsze dziecko wtedy się nauczy czytać. Ponieważ się nauczyłam czytać, to oni sobie wymyślili, że pójdą ze mną do tej szkoły na Starej – to też prowadziły zakonnice – i mnie tam przeegzaminują. Ponieważ umiałam czytać i trochę pisać, siostra mi kazała napisać „mamusia” - to musiało być przeżycie duże – i ja „mamusia” napisałam przez „ś”, nie przez „si”.
    </section>
    <section>
        <time>1876</time>I musiało ją to może rozbawić, ale ponieważ zobaczyli, że rodzina niezbyt zamożna, wobec tego przyjęli mnie do drugiej klasy. I to był błąd, ponieważ ja już później nigdy taka dobra nie byłam w tej szkole tam. Natomiast szkoła była na bardzo wysokim poziomie i ja skończyłam pięć klas w tej szkole. Natomiast potem w Ołtarzewie po wojnie byłam prymuską, co wcale nie znaczyło, że ja się tak świetnie... Takie miałam zasoby wiedzy z tamtej szkoły. <span style="font-weight: bold;">Różnica poziomów szkół, tak?</span> Tak, tak. <span style="font-weight: bold;">Czyli w którym roku zaczęła pani edukację szkolną?</span> To musielibyśmy wrócić może od tyłu. W 1944, powstanie, to jest piąta klasa, 1943 czwarta, 1942 trzecia i 1941 druga, bo od razu poszłam do drugiej. Czyli w 1941 roku poszłam do szkoły. A do tego czasu chodziłam do tego przedszkola do tych sióstr na Freta. <span style="font-weight: bold;">Czy pamięta pani utworzenie getta?</span> No pamiętam!
    </section>
    <section>
        <time>1946</time>Tylko nie powiem pani daty, natomiast pamiętam, bo moi rodzice odprowadzali tych ludzi dokąd było możliwe. Z tym że nie było żadnego przepychania, bicia ich w tym czasie. Natomiast getto dosyć głęboko wchodziło w Starówkę, bo ono tutaj, jak jest Wąska, Freta się zaczyna, to jest ulica Świętojerska, to ono przed tą halą – dzisiaj tej hali nie ma, jest zabudowanie – to tutaj już był mur, tu już zaczynało się getto. Tak samo z drugiej strony, tam na Zakroczymskiej też ono wchodziło w pół Zakroczymskiej. To było bardzo okrojone to miasto, a getto było ogromnie w tę stronę. I całe... Oczywiście już z tymi ludźmi już żeśmy się nigdy nie spotkali, nie wiem, gdzie oni poszli. Natomiast nasz dom został zasiedlony przez Polaków, którzy musieli opuścić miejsca w tym getcie.
    </section>
    <section>
        <time>2024</time>I tu myślę, że taka ciekawa rzecz, bo ona i dla mnie jest też ciekawa, że w jednym z tych mieszkań na moim piętrze, największym, bo to było w oficynie takiej podwórkowej, gdzie była olbrzymia kuchnia i olbrzymi pokój - naprawdę olbrzymia, to ja nie przesadzam, to były duże pomieszczenia – wprowadziła się, mówiono o niej „Niemka”. Olbrzymia kobieta, wysoka bardzo, bardzo taka bez uśmiechu, która miała dwóch synów. Jeden był gestapowcem, a drugi walczył w powstaniu. Ten drugi „Kulas” mówiliśmy na niego, bo był kulawy. Z ogromnym sercem, bardzo taki ciepły, serdeczny. I nigdy nie było żadnych przykrości, że ten Niemiec przychodził do tej matki odwiedzać ją. Więc to rzeczywiście jak na tamte czasy jakiś taki dziwoląg. <span style="font-weight: bold;">Pamięta pani relacje między tymi braćmi? Niesamowite</span>.
    </section>
    <section>
        <time>2101</time>Ja nie wiem, czy oni zasiadali do jednego stołu, ale nigdy nie było żadnej awantury. Nigdy.<span style="font-weight: bold;"> I ta kobieta była pochodzenia niemieckiego czy?</span> Prawdopodobnie. Ja myślę, bo Polki takie nie są. Duża, bardzo ostra. Więc może to tak było, że ona była Niemką, a mąż był Polakiem. Poza tym nie musiała być nikim ważnym albo może ważnym, żeby mieć tutaj wtyczkę. Tego ja już nie wiem. Oczywiście, że nie było żadnych kontaktów moich rodziców z nią, ale to się działo na jednym piętrze. I ten Niemiec, pamiętam ten mundur. <span style="font-weight: bold;">Czy to, że przychodził ten gestapowiec do rodziny powodowało, że ta kamienica jest bardziej bezpieczna czy mniej bezpieczna dla Polaków?</span>
    </section>
    <section>
        <time>2155</time>Po prostu wiedzieli, że uważać trzeba. Ale on rzeczywiście nie robił żadnych przykrości nikomu. I ona też nie. Ja nie pamiętam, żeby były, że „O, ta Niemra to znowu coś”. Nic. Nawet nie było takiego słowa „Niemra”, tylko „ta Niemka” było zawsze mówione. Takie to były dziwolągi. Natomiast nie było już przyjaźni na tym piętrze żadnej, mojej mamy z nikim. Moi rodzice z sąsiadami niżej jakoś się kolegowali. Nawet ojciec, jako że miał ten deputat energetyczny to przeciągnął kabelek pod krzesłem i dawał im ten prąd, żeby mieli prąd. Taka była kradzież wtedy. <span style="font-weight: bold;">A czy pamięta pani pierwszego żołnierza niemieckiego, która pani zobaczyła? </span>Nie, takiego zapamiętania nie mam. Natomiast kiedyś... Tego nie widziałam, ale moja mama przyszła zapłakana, to już jak było getto, bo moja mama, tam jest zdjęcie, była ciemna, ja też zresztą byłam ciemna kiedyś, i jakiś Niemiec uderzył ją.
    </section>
    <section>
        <time>2247</time>Wylegitymowali ją, czy przypadkiem nie z getta wyszła. Ale były łapanki, były straszliwe łapanki. To ja to pamiętam. Wszystkie dzieci natychmiast wtedy, wszystko to uciekało, gdzie tylko kto mógł! To nie było tak, że stał. Chyba że Niemiec złapał i kazał się patrzeć. Ale tak to był jakiś instynkt. To było, ja nie wiem, jak w dżungli ci na tych bębenkach. To było podawane z ust do ust natychmiast. Ta Starówka była bardzo akustyczna, więc to wszystko się rozchodziło i każdy gdzie mógł zwiewał. <span style="font-weight: bold;">Była pani świadkiem jakiegoś aktu terroru ze strony Niemców?</span> Byłam, bo to co się działo na Kilińskiego na przykład.
    </section>
    <section>
        <time>2300</time>Była tam taka... Pomścili jakiegoś Niemca. To jest zresztą opisane na pewno, bo to tam tablica pamiątkowa jest. Widziałem tę egzekucję, widziałam, co się stało. <span style="font-weight: bold;">Może pani spróbować opisać swoje wrażenia?</span> Nie, nawet jeżeli coś tam jest, to nie chcę ich przywoływać. Absolutnie. To jest tak przerażający strach. To jest strach dziecka. To nie jest pełna świadomość. To tylko w filmach robi się takie horrory. Dzieci nie mają takiej świadomości. Dlatego są wykorzystywane do różnych celów, bo nie ma dziecko... Dziecko odbiera to zupełnie inaczej. To, że on strzela, to dorosły wie, co będzie za chwilę. Dziecko tego nie wie.
    </section>
    <section>
        <time>2354</time>Teraz oczywiście dzieci inaczej, bo bez przerwy w telewizji jest pokazywane jak człowiek pada, w tych grach komputerowych. Wszystko to na tej zasadzie. Ale przedtem nie. Przedtem myśmy nie byli wychowywani na obrazie ruchomym. Myśmy byli opowiadani. Myśmy żyli opowieścią. I nie serwowano nam strachu, tylko odwrotnie. Tak jak wierszyk o Jezusku, pomagać, bajeczki. Tak ja byłam wychowywana. I ta egzekucja. Nie bardzo wiedziałam, co się dzieje. Dopiero jak ci ludzie, jak poszła krew, to dopiero wtedy i w nogi. <span style="font-weight: bold;">A czy wiedziała pani z kolei o jakiejś formie konspiracji? Czy zauważała pani coś takiego?</span> Nie, nie. To wiedziałam, to wiedziałam. Natomiast to również nie jest taka moja świadomość. Ja wiedziałam, że ojciec czasami gdzieś z kimś coś, ale czy on był w jakiejś konspiracji czy nie, to ja nie wiem, bo on zginął w powstaniu i ja już nic w ogóle nie wiem.
    </section>
    <section>
        <time>2420</time>To wiedziałam. Natomiast wiedziałam, że jest opór. Wiedziałam, że się zabija Niemców. To wszystko ja wiedziałam, natomiast takiej świadomości historycznej to absolutnie wtedy nie było. To był odbiór świata... Żyliśmy w zagrożeniu, w głodzie, w wiecznym strachu. Ojciec jak jechał po to mięso, to mama umierała ze strachu. I na przykład wiem, że kiedyś wrócił bardzo taki wymęczony. Ponieważ to były pociągi zatłoczone – czasami to w takich filmach pokazują – to wisiały takie grona, jak to mówią. Ludzie wchodzili tyle, ile wlazło. Dopiero potem, jak pociąg ruszał jakoś dochodzili, a tak to wisieli. Niemcy stali... To w Siedlcach na przykład była taka stacja, którą jak przejechali, to wiedzieli, że już dowiozą to mięso.
    </section>
    <section>
        <time>2479</time>Ojciec właśnie wisiał z tymi tobołami. Nie wiem jak on to i toboły, musiał się trzymać, żeby nie spaść. I Niemiec chwycił go za głowę. I na szczęście ojciec był łysy, wobec czego ściągnął czapkę, pociąg ruszył. I ojciec to opowiadał rodzinie, wszystkim, że w ten sposób przeżył. Bo jakby go ściągnął, to prawdopodobnie by poszedł do obozu, najdelikatniej mówiąc, bo przecież nie było wolno handlować mięsem. Takie zagrożenie się czuło i w tym się żyło, z tym że to się człowiek oswaja z tym wszystkim. To nie jest tak, że to od świtu do nocy ludzie się bali. Żyli normalnie. Obierali kartofle, gotowali zupę, chodzili do pracy, spotykali się ze znajomymi, pili alkohol. Pili alkohol, piło się. To znaczy ja nie piłam, bo nie ten wiek, ale moi rodzice pili. Po prostu pili, spotykali się, grali w jakiegoś tysiąca czy w coś i pili.
    </section>
    <section>
        <time>2551</time>Też była taka rodzinna scena, i to pamiętam. Myśmy mieli okno wysoko, tak normalnie powiedziałabym, z olbrzymim parapetem, na którym było mnóstwo kwiatów. Natomiast na Piekarskiej, gdzie mieszkała ta ciocia Wisia z tym unitą, to były dwa okna i były bardzo niskie parapety. I musiała być jakaś rozmowa przy stole, przy tych kartach o tej wojnie i wuj – to ja wiem dzisiaj – uważał, że to przyłączenie się do Niemców przez Ukraińców byłoby dla nich wspaniałe. To była ta opcja polityczna. On coś takiego musiał wiedzieć. Chodził do swojego kościoła na Miodową, do tego grekokatolickiego, musieli coś tam o tym mówić. No i wujo nieszczęśliwie któregoś razu tam coś takiego powiedział. Mój ojciec się zdenerwował, złapał go za klapy i chciał go przez to okno wyrzucić.
    </section>
    <section>
        <time>2622</time>Oczywiście wszystko skończyło się, jak się skończyło i nie było nic, ale mówię to, że były takie rozmowy, że to ja pamiętam. Oczywiście żadnej mojej świadomości ani politycznej, ani patriotycznej żadnej nie było. Nie ma co przesadzać, naprawdę. W tym wieku nie było tak. Może były dzieci w inteligenckich rodzinach, może, ale w tych robotniczych nie było tak. Przynajmniej z tego środowiska, w którym ja byłam. I co? Może do tego... <span style="font-weight: bold;">A teraz zapytam, czy pamięta pani wybuch powstania w getcie.</span> Proszę pani, ja powiem tak, że momentu wybuchu nie pamiętam, ale powstanie pamiętam w sposób tragiczny. Ponieważ, tak jak mówiłam, na Świętojerskiej był ten mur i w czasie jeszcze jak to getto żyło, to przychodził chłopiec w takim długim płaszczu, i myśmy mu, dzieciarnia, myśmy mu... I była ta Niemka przecież na tym naszym piętrze.
    </section>
    <section>
        <time>2698</time>I on przychodził, a myśmy wynosili z domu tak: kromkę chleba zmoczoną, posypaną cukrem, to kostki cukru, to jakieś tam. W każdym bądź razie ogromnie wtedy byliśmy głodni. Czasami matka mówiła: <span style="font-style: italic;">No coś ty, przecież dopiero wzięłaś.</span> I jakieś takie były. Ale myśmy jakiś kartofel tam żeśmy wzięli, tak żeśmy tego chłopca wyposażali, a on w tym czasie siedział na strychu, na tym trzecim piętrze. Tam było to otwarte stale i tam czekał, a myśmy mu to znosili. I on potem do tego getta wracał z takim tym. Miał tutaj wypchane te doły tego szynela swojego. Potem tłumy, naprawdę tłumy – ponieważ ja byłam malutka, to zawsze przed ten tłum wyszłam – stały tak, jak się zaczyna Świętojerska i patrzyły. I ja pamiętam to palące getto, te wyrzucane z okien... Nie, to potworne. Ja tego już też nie chcę mówić.
    </section>
    <section>
        <time>2776</time>Tylko pamiętam umieranie tego getta. To pamiętam bardzo, bardzo dobrze. Pamiętam też tę nieszczęsną karuzelę, o której Miłosz pisał. I to też nie jest takie, powiedziałabym, jednoznaczne. Bo ja też na tą karuzelę poszłam. I to nie jest coś do potępienia w moim odczuciu, bo dzieci są dziećmi. To nie może być taka solidarność w tym sensie, że... Może i w getcie były karuzele, ja nie wiem. To taka populistyczna ocena zachowań. Te zachowania wcale nie były takie jednoznacznie złe, naprawdę. Natomiast pamiętam tę karuzelę na placu Krasińskich, to mniej więcej tak, jak dzisiaj ten pomnik jest. I to było okrutne, to było straszne! To powstanie w getcie. A i powiem pani właśnie, co ludzie mówili.
    </section>
    <section>
        <time>2850</time>Więc oczywiście, że jedni płakali, jedni nie mogli, w ogóle klęli na Niemców. Jedni mówili: <span style="font-style: italic;">A dobrze im tak, bo za dużo ich.</span> Też tak, to ja wcale nie zmyślam tego. A jeszcze inni mówili: <span style="font-style: italic;">Zamilcz! Dzisiaj oni, jutro my.</span> I to były te rozmowy. One cały czas były, i cały czas godzinami ludzie stali i wymieniali się, i komentowali to nieszczęsne. To zagłada, to potworne, to niewyobrażalne zupełnie. Aha, bo to getto jeszcze dochodziło, tak jak dzisiaj jest Solidarności to się dzisiaj nazywa, tak? Kiedyś to było po prostu Leszno, tak jak jest teraz trasa W-Z. To tutaj całe go Leszno to było getto. Z tym, że to była ulica zamożniejsza, tam już taka biedota nie mieszkała. I potem proszę pani ci moi sąsiedzi, sprowadzeni po tych Żydach, chodzili do tego getta i rabowali.
    </section>
    <section>
        <time>2926</time>I to, że wyjmowali te złote zęby, to prawda. To nie jest zmyślenie, bo ja to wiem. Oczywiście też nie tą świadomością co dzisiaj. Wszystko co było do wyniesienia, wynosili. <span style="font-weight: bold;">Ci ludzie z tej kamienicy, w której pani mieszkała?</span> Tak, tak. Z tym że ten Kulas, to ja nie pamiętam, żeby on był, bo on po prostu chyba był bardzo dobry. Myślę, że jakieś ogromne połacie dobra w tym człowieku były. Natomiast tam byli tacy, którzy to... Jeden z nich zresztą zabił psa, który mu porwał... Bo wyszedł, psa zostawili w tym nieszczęsnym mieszkaniu samego na ileś czasu i psiak się za tego w pierzynę, się wściekł, wrócił z tego rabunku i roztrzaskał psa. Na moich oczach na poręczy, na poręczy drewnianej. Więc taka różnorodność.
    </section>
    <section>
        <time>2992</time>Mówię to po to... Nie oskarżam broń Boże, natomiast tylko mówię, że nigdy nie wolno być jakoś chyba takim dumnym, że się jest tym Polakiem, czy tam Niemcem, czy Szwajcarem, bo to w gruncie rzeczy niewiele ma wspólnego z tym. Tylko zawsze, czy się jest człowiekiem. Ta nacja to jest drugorzędna sprawa. I zresztą nie mamy na to wpływu. Rodzimy się akurat w tym miejscu. Nie mieliśmy wyboru, prawda? Tak to było. <span style="font-weight: bold;">To teraz możemy omówić powstanie warszawskie, bo zupełnie ta atmosfera przed powstaniem. Czy panią ją zauważała? Już pani była wtedy nastolatką.</span> No nie, ja w 1944 roku miałam 11 lat. <span style="font-weight: bold;">No, nastolatką. </span>Powstanie wybuchło w sierpniu, a ja lata skończyłam w kwietniu. Powiem pani tak, że był przepiękny dzień!
    </section>
    <section>
        <time>3056</time>Było cieplutko, słonecznie. Ulica Freta była tak rozjaśniona. Nie było cienia nigdzie. Ja pewnie wracałam od koleżanki, która mieszkała na Freta też, tylko na tej szerokiej, w połowie, tak jak dzisiaj jest to Muzeum Curie-Skłodowskiej, po tej mojej stronie. I stał, kiedyś handlowano owocami, warzywami na takich wózkach, które miały koła – już nie pamiętam dwa czy cztery. I był dyszel. Ale dwa, tak jak taczka, tylko większy, że w razie jakby tego, to zwiewam z tym. I ja szłam od tej koleżanki i stał ten wózek. Były na nim renklody. Mogły być? Mogły być w sierpniu renklody. I tak pachniało, że ja się zatrzymałam przy tym wózku i wąchałam. I w pewnym momencie zrobił się niesamowity ruch na tej ulicy. Jakaś ogromna radość, jakieś ogromne wrzaski, krzyki. Za chwilę z okien poszła muzyka. Przecież nie wolno było mieć tych..., radioodbiorników nie wolno było za okupacji mieć.
    </section>
    <section>
        <time>3144</time>To było gdzieś pochowane wszystko. Nim ja doszłam do domu, te parę metrów, to ta ulica zmieniła się no w przeciągu kilku minut. To było coś niesamowitego! Przyleciałam na górę, już nie pamiętam, czy ojciec był też, i mówię: <span style="font-style: italic;">Mamo, coś się dzieje</span>. I wtedy rzeczywiście euforia, radość, wszyscy się całowali, wszyscy biegali, nasłuchiwali czego się tylko dało. I znowu ta wymiana między rodziną. Zaczęliśmy do siebie biegać, co u was, jak to tego, co się dzieje. I tak to szło. Było to bardzo króciutko. To naprawdę na parę dni było. I wie pani, pamiętam takie rozmowy, że gdyby nie było samolotów, to to powstanie było do wygrania, bo był taki entuzjazm. Poza tym ludzie w swoim mieście dobrze się czują, wszystko znają. Poza tym ulica nie była tak pozagradzana jak teraz, nie było domofonów.
    </section>
    <section>
        <time>3213</time>To wszystko było, pani mogła całą Starówkę przebiec, nie wychodząc prawie że z domów. To było wszystko jeden ciąg. I niestety, jak weszły samoloty do akcji, to w ogóle nie było o czym mówić. <span style="font-weight: bold;">Jeszcze zapytam. Czy wśród pani znajomych byli jacyś powstańcy? </span>Nie, ja takiego... To znaczy powiem pani tak. Można tak nazwać, że byli, bo na przykład ta ciocia Wisia z wujem, oni mieszkali na Piekarskiej, ale równolegle mieli mieszkanie na Senatorskiej. To jest taki budynek, to jest takie zakole na Senatorskiej. Nie wiem, czy pani to widzi. Od placu Bankowego, jak pani wchodzi od placu Bankowego jest takie zakole. Tam jest chyba ciągle Ambasada belgijska. To tutaj, gdzie jest ambasada, był tak zwany Szpital Maltański. To rzeczywiście był szpital.
    </section>
    <section>
        <time>3275</time>Tak myślę, że on cały czas był, bo on w czasie powstania właśnie był szpitalem. I miał piękny ogród. W tym ogrodzie ja jeszcze po powstaniu się bawiłam, chodziłam tam sobie, uczyłam się tam. Natomiast od tej strony placu Bankowego przepiękny gmach z marmurami, w którym urzędowała firma Wandera. To taka firma farmaceutyczna, która również robiła ovovitynę. To taka zamiast kakaa, odżywka taka kakaowa. Zresztą to wujo dostawał i dzięki temu myśmy wszyscy się tym troszkę podżywiali. A wujo pracował tam w magazynie i mieli tam mieszkanie takie bez okien, ale można było tam. O bardzo wysokie, piękne takie ażurowe, ażurowy sufit. I ja już nie wiem, czy oni z tej Piekarskiej tam poszli, czy ich tam zastało powstanie, w każdym bądź razie oni tam byli i pracowali w tym szpitalu. Nawet rozmawiałam tu z bratem Stachem. On ma nawet taki dokument. Mówi, że to na wydruczku niemieckim, gdzie jest napisane, że ciocia z wujkiem pracowali w szpitalu jako tam, nie wiem, sanitariusze.
    </section>
    <section>
        <time>3366</time>Tak że to jest. Jakby pani kiedyś tam chciała, to ja poproszę brata i on to może zrobić ksero. Tak że no to tak. I mój ojciec 6 sierpnia... Cały czas do nich chodził, ale 6 sierpnia wyszedł i nie doszedł, bo na rogu Senatorskiej puścił do niego Niemiec serię. I doczołgał się, i doczołgał się ojciec do tej swojej siostry, ale nie było możliwego. <span style="font-weight: bold;">To jeżeli pani pozwoli, zapytam o ten czołg-pułapkę. Bo to na Starówce pani pewnie wtedy</span>...<span style="font-weight: bold;"> </span>Kochanie był, ale ja tego nie widziałam. On był gdzieś tu na Nowym Mieście, mnie się zdaję, że to było tu. Bo to było bardzo głośno. Najpierw była euforia. Mnie się zdaje, że były dwa. Drugi chyba był na Długiej. Że to nie był jeden. Nawet dzisiaj tu w prasie jest ten Goliat. To była ogromna euforia, natomiast ja tego nie widziałam. <span style="font-weight: bold;">Mama nie puszczała?</span> Nie, nie.
    </section>
    <section>
        <time>3449</time>Poza tym, bałam się chyba. Ja się bałam... <span style="font-weight: bold;">A jak pani bracia zachowywali się w trakcie wojny? Czy też byli tacy trzymani?</span> Jurek Markuszewski im się udało, bo oni wyjechali na wieś do babci i tam zostali. Ja też byłam pewnie w lipcu na wakacjach, ale wróciłam. A oni tam. Ciocia z nim pojechała i tam była z babcią w tej chałupie bez tej ścieżki. Natomiast właśnie ta druga pracowała w tym. Ale oni też byli trzymani przez ciocię tak krótko. Nie byli nigdzie puszczani. Był jednak strach. Natomiast teraz mówimy już o powstaniu. To nie. W powstaniu ja miałam. To znaczy tak powiem. Moja mama zachorowała na krwawą dyzenterię i to polegało na tym, że ona cały czas siedziała na kuble i niestety krew z wodą z niej wychodziła. Natomiast ja byłam od tego, że miałam przynieść zupę.
    </section>
    <section>
        <time>3517</time>Jeszcze były jakieś pieniądze, więc latałam. Na Długiej była piekarnia. Oczywiście, że to nie było tak, jak teraz: wychodzę do sklepu i zaraz wracam, tylko to trwało godzinami, bo nie zawsze dało się przejść. Były barykady przecież po drodze, coś się działo, tak że to było tak. I pamiętam, kiedyś poszłam po ten chleb. Nie było chleba, tylko były takie z miodem – też mam do dzisiaj uraz do tego – takie chlebki świętojańskie. A po zupę chodziłam na ulicę Freta, tu gdzie jest teraz Muzeum Curie-Skłodowskiej. To jest 16, Freta 16. To była taka dość szeroka brama z dość dużym podwórkiem i w lewej oficynie powstańcy gotowali zupę. Rozdawali nam nieszczęśnikom w tych piwnicach. I ja latałam po tą zupę. To takie były moje zadania. <span style="font-weight: bold;">A zapytam, dlaczego pani ma uraz do tych chlebków świętojańskich?</span> Dlatego, że byłam głodna, a to było słodkie. Ja chciałam kawałek chleba. Suchar byłby wspaniały, a nie taki chlebek świętojański.
    </section>
    <section>
        <time>3591</time><span style="font-weight: bold;">Jak pani została sama z mamą, to jak wam się dalsze losy w powstaniu układały?</span> I teraz jeszcze właśnie chciałam powiedzieć tak, że ten mój ojciec... To znaczy na początku jeszcze było tak, że myśmy pomieszkiwali trochę na górze. Skończy to się, ponieważ gdzieś umieścił się... A myśmy mieli wejście do mieszkania naprzeciwko okna na klatce schodowej i jakaś swołocz, ci strzelcy wyborowi, gdzieś tam taki siedział i co się ktoś pojawił na klatce, to strzelał. Wszystkie gołębie na podwórku wytłukł. Bo potem jak ci Polacy się sprowadzili, to tych gołębi mnóstwo zaczęli hodować. I wobec tego przez pierwsze dni myśmy jeszcze jakoś na tę górę chodzili. Jeszcze między innymi album ze zdjęciami wzięłam, to szczotkę do zamiatania. To pamiętam, bo ta szczotka na kiju, a ja niewielkiego wzrostu.
    </section>
    <section>
        <time>3649</time>Jeszcze ten patefon nieszczęsny zniosłam. Bo pościel to od razu mama wzięła, żeby na czymś w tej piwnicy leżeć. To jakieś garnki. To po to się chodziło. I potem to już tylko ja zaglądałam na tę górę. Ponieważ byłam malutka, wobec tego, te drzwi były już tylko uchylone i się wsuwałam i ta swołocz mnie nie, nie strzelała do mnie. Więc tak to wyglądały te pierwsze dni. Mój ojciec w ogóle nie wchodził do góry. Myślę, że on spał w tym mieszkaniu pewnie na górze. Powiedział, że jak ma zginąć, to nie chce być przysypany. I stał w tej bramie, i chodził, i chodził tam na tę Senatorską. Szóstego poszedł i został śmiertelnie postrzelony. Ciocia z wujkiem włożyli mu do ubrania jego dane personalne i pochowali go – tam była taka niewykończona część budynku – w piasku. Tam jeszcze parę osób pochowali. I był to błąd, ponieważ potem Niemcy to wszystko zajęli, powyrzucali te wszystkie groby i tam urzędowali.
    </section>
    <section>
        <time>3724</time>Gdyby oni byli pochowali ojca w tym ogródku, gdzieś tam pod krzaczkiem, to byłby ten grób, a tak to. Chcieli dobrze, wyszło źle. W każdym bądź razie oni z tym szpitalem zostali przeniesieni na ulicę Widok, do tego banku z orłami, taki jest tam. Tam był potem szpital. I dalej pracowali w tym szpitalu. I był tak, że ciocia z tymi chłopcami była w jakimś tam miejscu, a wujek był w innym. I ci chłopcy powiedzieli:<span style="font-style: italic;"> Mamo, idź do taty, bo się niepokoimy, że może tam trzeba mu coś czy pomóc.</span> I ta ciocia poszła. I w tym czasie, kiedy ona poszła, bomba walnęła i zabiła tych chłopców. Oczywiście, że to wszystko się dowiedziałyśmy z mamą po powstaniu. Natomiast tu też pamiętam taką rozmowę, że ja nawet chciałam tam pójść na tą Senatorską, tylko już nie mogłam dojść, już były takie straszne te bombardowania. Pewnie mnie powstańcy nie puścili. Myślę, że to też tak mogło być, bo i ten Barbakan, i to wszystko to były takie strategiczne miejsca jednak.
    </section>
    <section>
        <time>3817</time>I pamiętam, że była taka mowa, że ojciec i tak by zginął w tej bramie, bo to wszystko poleciało. Ale nim poleciało, rąbnęli bombę tu jak się zaczyna wąski Freta, od szerokiej jak się zaczyna, jak się idzie od Barbakanu. I uszkodzili wodę. Natomiast jeszcze wracając, przepraszam. Wracając jeszcze do początków, w naszych piwnicach zamieszkali z nami dwaj panowie hydraulicy, którzy nie mogli już dojść na Wolę. I oni, żeby nas nie zalała ta woda, to wspólnymi siłami wszyscy oni wymyślili takie rowki. W tych piwnicach myśmy te rowki takie porobili i gdzieś tam na tej ulicy upust tej wody. Ona pewnie potem musiała się jakoś skończyć, myślę.
    </section>
    <section>
        <time>3888</time><span style="font-weight: bold;">Ja przepraszam. Muszę się dopytać, bo mnie się wydawało, że Starówka ciągnęła wodę z pomp umieszczonych na podwórkach, jeszcze przed wojną, a już była skanalizowana? </span>Kochanie tak, ale w czasie wojny myśmy mieli wodę na piętrze. Było i tak, i tak. <span style="font-weight: bold;">Czyli już była kanalizacja normalna zrobiona, tak? </span>Normalna to nie, ale był zlew na korytarzu. Zlew, na pierwszym piętrze. <span style="font-weight: bold;">I w związku z tym jakaś rura doprowadzająca wodę poszła, tak?</span> Na pierwszym piętrze nie było. Co? Ale to na ulicy coś musiało rąbnąć, tak, bo ta woda... I ci hydraulicy... Były i pompy. Przecież ja na Senatorskiej jeszcze po wojnie wodę brałam z pompy na dole z podwórka. <span style="font-weight: bold;">Bo jak na filmach oglądałam, to było właśnie, że to były pompy. </span>Bo było i tak, i tak. Bo to pomału, pomału wchodziło, natomiast to nie była... Ubikacja była na dole i nic więcej nie było, tylko był zlew z kranem.
    </section>
    <section>
        <time>3940</time>Ale to już było nieporównywalne uproszczenie życia jednak. Był tylko problem, że kobiety tam ciągle kłóciły się, kto ma dzisiaj zlew umyć. <span style="font-weight: bold;">I ci hydraulicy zrobili jakieś rowki odprowadzające, żeby tej piwnicy nie</span>... Myśmy mieli w tych rowkach tę wodę. Ona cały czas była w tych rowkach i była na tej ulicy. I zaraz, zaraz... Też ja pani nie powiem, jak to było, ale już byliśmy zasypani chyba. W każdym bądź razie wybuchł pożar w piwnicy nie naszej, bo myśmy mieszkali pod dziewiętnastym, a on wybuchł albo pod 23, albo pod 25. I ta woda nas wszystkich uratowała, bo mieliśmy wodę, którą żeśmy czerpali i żeśmy ten pożar tam ugasili. Powiem pani jeszcze, że w ogóle jaki to spryt ludzki. Przecież byliśmy zasypani. Ten moment zasypywania pamiętam, zaraz o nim powiem.
    </section>
    <section>
        <time>4009</time>I no coś trzeba było jeść, były dzieci. To nie wiem jak to zrobiono, że wydrążono taki otworek, którym uciekał ten dym. Jakieś tam były kuchenki pewnie takie palnikowe na denaturat pewnie. I dotąd to było możliwe, dopóki ten drań strzelec nie zobaczył tego dymku. Bo jak zobaczył ten dymek, to znowu trzeba było to przestać. Nie wiem, bo to musiał być pewnie większy otwór, że nie wiem, czy on się spodziewał, że wybije większą. Nie wiem, już tego nie kojarzę. <span style="font-weight: bold;">A jeżeli mogę prosić od początku, jak to było z tym zasypaniem piwnicy. </span>I teraz tak. Zaczęło się to bombardowanie, z tym że ono krótko trwało, bo ta wąska Freta chyba dwie bomby ją załatwiły najwyżej. To usiadło wszystko. Natomiast ja do dzisiaj nie lubię samolotów. Ja nie mam żadnej radości z tych uciech pokazywanych, ani z tych fajerwerków. To wszystko kojarzy się tylko z jednym.
    </section>
    <section>
        <time>4082</time>I siedzieliśmy w takiej... Widocznie mama już po tej krwawej dyzenterii była troszkę mocniejsza. Siedzieliśmy w takim dużym jednym pomieszczeniu. Siedziałam u mamy na rękach i był niesamowity te samoloty i straszny rumor taki. I siedziałam na tych kolanach, złapałam się mamy i zaczęłyśmy się modlić. I niech pani sobie wyobrazi, że te wszystkie stropy to wytrzymały, że te domy, mówię, usiadły. Usiadły na tych stropach. Myśmy byli przysypani wszyscy gruzem, natomiast dzięki temu pożarowi itd. było to wszystko poprzebijane. Myśmy potem, jak wychodzili do Niemców, to wyszliśmy dopiero tym wyjściem Freta 25. To była większa taka brama. Więc taka była łączność między ludźmi. Ludzie wtedy byli bardzo solidarni, wszystkim się wymieniali wzajemnie. No i tak żeśmy przesiedzieli właściwie do 1 września pod tymi gruzami.
    </section>
    <section>
        <time>4156</time>To się zaraz stało na początku. Pani gdzieś to znajdzie na pewno w zapisach, bo to gdzieś musi być, kiedy to ta Freta została tak załatwiona. <span style="font-weight: bold;">Czyli cały czas zasypani państwo byli do 1 września? </span>Tak. Do 1 września. <span style="font-weight: bold;">I jak to było możliwe? Mieliście na dole tyle rzeczy, które pozwalały na przeżycie czy?</span> No przeżyliśmy. Mówię, że dzięki tej łączności wzajemnej między piwnicami. Każdy coś miał. Na przykład moja mama po tym 1939 roku bardzo się bała głodu, wobec tego u nas było bardzo dużo słoniny, boczku, takich rzeczy, które się nie psuły, a można było taki kawałeczek słoniny wziąć do buzi, ssać i on zasilał. Ktoś inny tam miał coś innego: kaszę czy co. To tak było. To była pełna solidarność! Naprawdę. <span style="font-weight: bold;">Ja jeszcze tak zapytam. Czym się zajmują ludzie, którzy przez prawie miesiąc są przysypani w małym pomieszczeniu?</span>
    </section>
    <section>
        <time>4223</time>Siedzą i gadają. Głównie... <span style="font-weight: bold;">Pamięta pani o czym? </span>Ja pani powiem. 6 sierpnia jest święto Matki Boskiej, wobec tego były modły i wiara, że ta Matka Boska... 6 sierpnia, tak? Coś jest 6 sierpnia, jakieś święto. Potem jest 15 sierpnia, znowu wielkie święto. Wobec tego na 15 sierpnia to już murowane miało się to wszystko odwrócić i być pełne zwycięstwo. O tym, że to będzie klęska nikt nie mówił u nas w piwnicy, tylko że będzie zwycięstwo. Natomiast przychodzili do nas powstańcy. Przychodzili te rzezimieszki, które tak rabowały to getto, to oni brali udział w powstaniu. Oni potem naprawdę walczyli. Nigdy nie widziałam, jak walczyli i zdaje się, że ten Kulas w końcu został zabity, bo on był duży i nieruchoma ta noga. Myślę, że go gdzieś ukatrupili. Natomiast tych po wojnie spotkałam raz, oni chcieli jakąś tam łączność, ale nie miałam ochoty na tą znajomość.
    </section>
    <section>
        <time>4303</time>Więc najpierw była ta wiara gadana, ale przychodzili ci powstańcy i coś tam mówili, że to padło, tamto padło, ale tu się trzymają. Były takie rozmowy. Tego pani nie powtórzę, bo to przez dziecko nie jest do zapamiętania. <span style="font-weight: bold;">A nie było takiego pomysłu, jak już cała ta ulica została zawalona, żeby gdzieś przejść?</span> Nie, nie. O tym, żeby gdzieś, nie. Bo w tych piwnicach mieliśmy i tą wodę, i było dość przestronnie, więc nie, o tym żeby gdziekolwiek, nie, nie było tych przemieszczeń. Myśmy cały miesiąc siedzieli w jednym miejscu. Z tym że najpierw mama na tym kibelku z tą swoją nieszczęsną chorobą, a potem żeśmy razem siedzieli. No i któregoś, no i 1 września, oczywiście że nie wcześniej, przyszli, ale to nie ci nasi, tylko jacyś obcy. I tak prawdę mówiąc, to nawet nie wiem, czy do naszej piwnicy dotarli czy przez ten łącznik powiedzieli, że trzeba wychodzić do Niemców.
    </section>
    <section>
        <time>4376</time>Że oni już odchodzą, że nie są w stanie dalej być tu, że ostatni posterunek jest właśnie u wylotu tej hali targowej na rogu Koziej i że trzeba wyjść. Że oni są tu, a Niemcy już są tu. I zaczęliśmy wychodzić. I mama wzięła tych boczków, a ja jeszcze dwa razy się cofałam. Bo raz weszłam, był sklep. Potem oczywiście już nie było tego sklepu ze śledziami jak było getto, tylko w jednym z tych sklepów była galanteria z grzebieniami. Wie pani, że ja złapałam garść grzebieni i gęsty – a przecież nie było wszy w piwnicy, nie było żadnego robactwa – i wzięłam garść tych grzebieni, to ważne co mówię, a mama ten tłuszcz, te boczki i te wędliny. Natomiast ja wyszłam w podkolanówkach, bo to był znowu piękny dzień, cudowny wrzesień. 1 września to był taki, jak ten sierpień, coś pięknego.
    </section>
    <section>
        <time>4452</time>I potem jeszcze się wróciłam i chwyciłam garść zdjęć. I też nie album, bo ciężki, tylko już nawet nie wiem, no garść zdjęć wzięłam i doszlusowałam do mamy. I to był chyba jeden z największy strach w moim życiu, jak żeśmy wyszli na tą... Na tą Kozią wychodziła ta hala targowa i tam w tej hali stali jeszcze powstańcy. To było, wszyscy płakali, wszyscy absolutnie płakali. Jeszcze oni z taką brawurą: <span style="font-style: italic;">No dla siebie jeszcze mamy jeden</span>...<span style="font-style: italic;"> Nie martw się o nas, mamy dla siebie jeszcze jeden nabój.</span> To niby miało być jeszcze takie buńczuczne. I była ich garsteńka! Nie wiem, może czterech, może pięciu. I tak tyle może, kawałek taki, Niemcy w takich długich, czarnych, lśniących płaszczach. Ja nie wiem, jak oni się nie utopili z własnym potem, z tymi pepeszami. Chłop jeden od drugiego. Wybrali już naprawdę. Albo ja tak... No nie, tak to było!
    </section>
    <section>
        <time>4534</time>Jeden przy drugim. Jeden przy drugim w tych czarnych płaszczach. Myślałam, że... To do dzisiaj pamiętam ten strach, straszliwy strach. Tu ci, ta garsteńka tych młodych ludzi zdanych naprawdę na śmierć, i tutaj ci panowie, którzy wszystko mogli z nami zrobić. I jak to Polacy, zaczęli od razu: <span style="font-style: italic;">A, zamkną nas w Cytadeli. A nas zagłodzą.</span> Wyprowadzili nas do ogrodu Traugutta. Tam taki był duży trawnik. Nie tutaj, gdzie są te cytadelowe bunkry, tylko po tej drugiej stronie zakroczymskiej, to taki był duży plac, taki był ogród spacerowy. Tam nas zgromadzili. Mnóstwo nas było, naprawdę mnóstwo nas było. Cały ten plac byliśmy stłoczeni z tymi tobołami, brudni, śmierdzący. Przecież to tak musiało być. Piękne słońce i pikujące samoloty.
    </section>
    <section>
        <time>4606</time>Musieli robić zdjęcia, ale ludzie: <span style="font-style: italic;">No, zaraz nam tu bombę zrzucą.</span> I to w takim całym strachu. I stamtąd pognano nas Lesznem i tu znowu mama dostała kolbą przeze mnie, bo strasznie mi się chciało pić. Oprócz tej słoniny, to myśmy nie mieli żadnej garstki wody. W tej piwnicy też nie piło się dużo z różnych powodów. Nawet chociażby takich, że powiem pani, że ja do dziś nie wiem, jak się ludzie załatwiali. Naprawdę nie wiem. I była właśnie na Lesznie tam pompa i tam mama wyszła z tego szeregu, żeby wziąć tej wody i wtedy Niemiec rąbnął mamę tą kolbą. Wróciła bez wody. I tak nas dognali do tego kościoła. Jak on się nazywa? Świętego Wojciecha chyba. Taki duży kościół po prawej stronie już za Młynarską daleko. Bardzo znany kościół, duży, z czerwonej cegły.
    </section>
    <section>
        <time>4680</time>I tam nas do tego kościoła, a w tym kościele znowu nas były:<span style="font-style: italic;"> w kościele nas spalą.</span> Wobec tego ta moja biedna mama za Boga nie chciała wejść do tego kościoła. Żeśmy biwakowały na zewnątrz. I nie pamiętam. Pewnie żeśmy tam nocowały pod tym kościołem, bo przecież nie dałoby rady do Pruszkowa dojść jednego dnia. Pewnie to było nocowanie pod tym kościołem. I stamtąd znowu pognano nas pieszo do Pruszkowa. I tu ja się rozchorowałam. Dostałam straszliwej gorączki i ponieważ i tak byłam drobina, to mnie ktoś ustąpił takiej skrzyni, jak to na piasek. Mama mnie na tej skrzyni położyła, a nie na tym betonie, bo to remiza była. Nawet się wybierałam do tej remizy, ale życie zbiegło. <span style="font-weight: bold;">To nie ta hala fabryczna w Pruszkowie, tylko w jakiejś remizie?</span> Ja pamiętam to jako remizę. I to rzeczywiście była chyba remiza, bo były kanały i właśnie tak, jak dla pojazdów.
    </section>
    <section>
        <time>4765</time>Znowu nie wiem, ile myśmy tam przebyły w tym Pruszkowie. I tam selekcja. Nikogo nie pamiętam, nikogo żeśmy nie spotkały z tych znajomych z Freta. Może mama kogoś i spotkała, ale ja byłam w gorączce, to też nie wiem. No i selekcja. I tak, idziemy z tą mamą razem. Stał ten selekcjoner. Podchodzimy, a on mnie w jedną stronę, mamę w drugą. To ja w ryk, mama prosi. On się zgniewał, mama się wycofała jakoś, bo to cały czas tłum. Tak, jak przy otwartym sklepie za PRL-u. Nie ma, idzie tłum. I jakoś udało nam się znowu razem. I wie pani, że ja nie wiem, czy to ten sam, czy może mama do innego. Za trzecim razem uśmiechnął się ten selekcjoner i puścił nas razem. <span style="font-weight: bold;">Czyli w jakiś sposób cofałyście się z tego momentu selekcji?</span> Tak, tak. Oni też byli ludźmi przecież.
    </section>
    <section>
        <time>4846</time>Natomiast ja po tej chorobie, z tą jeszcze gorączką, nie wyglądałam na swoje lata. Bo mama... A, bo mama najpierw mnie wzięła na ręce. Z tymi tobołami jeszcze mnie wzięła na ręce. W każdym bądź razie za trzecim razem udało nam się razem przejść. No i do takich bydlęcych tych... Nie do bydlęcych, towarowych wagonów i znowu: <span style="font-style: italic;">wymordują nas, a wy to, wy tamto</span>. Jechaliśmy ileś czasu, dojechaliśmy do Piotrkowa Trybunalskiego. I tam podwodami rozwożono nas po wioskach do chłopów. Bo gdyby mnie razem z mamą, to mama by poszła do obozu, a ja bym sama została do tego przetrwania na wsi. A tak minęło nam razem. I tymi podwodami nas rozwieziono. Niech pani sobie wyobrazi, że zadałam sobie ogromnie dużo trudno, ale teraz dopiero. Chciałam się dowiedzieć, jak się ta wioska nazywała, żeby tym ludziom podziękować. I nie mogę tego... <span style="font-weight: bold;">Odgadnąć, która to była, tak?</span> To znaczy nikt nie jest mi w stanie tego powiedzieć. Napisałam do Piotrkowa, byłam w Muzeum Powstania. Mam nawet pismo od nich.
    </section>
    <section>
        <time>4938</time>Ja z kolei opisałam tamto, jak za chwilę będę pani mówić, no i nie ma śladu, nie ma żadnych dokumentów, nie ma niczego. No więc wywieźli nas. Przyjechaliśmy późnym dniem na tą wieś. Długa wieś, taka typowa, jak na Mazowszu, a to przecież nie Mazowsze już. Długa wieś i taki pokój. Nie wiem, czy to był sołtysa taka wiejska sala czy to może był jakiś, nie wiem. W każdym bądź razie do takiej izby wielkiej nas tam sołtys wziął. Zwoływał chłopów, musieli przychodzić i wybierać sobie z nas, komu kto bardziej przydatny. Wszystkich wybrali, a mnie z mamą zostawili. Nie było komu wziąć matki z dzieckiem. Wszędzie bieda na tej wsi, mówię pani. To niewyobrażalna bieda, naprawdę. I znowu jednak musiałyśmy wzbudzić ogromną litość i może ktoś tam pogłówkował, że może jednak. A nie mieli sumienia nas rozdzielić!
    </section>
    <section>
        <time>5010</time>I w końcu było tak, że mnie wzięła taka rodzina młynarzy, która miała chłopczyka takiego w wieku trzech czy czterech latek, może pięciu, i urodziła im się dziewczyneczka maleńka. I tak oni mnie wzięli, że ja z tymi dziećmi będę. A mamę wzięła chyba najbiedniejsza rodzina jaka była na tej wsi, obok, przez płot. I ja rzeczywiście z tymi dziećmi byłam, natomiast o tyle to było wspaniałe rozwiązanie, że jednak u tych młynarzy jeść było co. Oczywiście, że na tamte warunki, bo na przykład pamiętam taki sposób, żeby się nic nie psuło, a żeby jednak było to jedzenie, że ona miała słoninę podzieloną na takie małe kwadraciki i posoloną, i to było w takim glinianym garze. I to było do tego. Paliło się takim, jak to się nazywa? Na trociny taki baniak olbrzymi, naładowany trocinami, olbrzym taki. To ma swoją... Może i trociniak to się nazywa.
    </section>
    <section>
        <time>5081</time>I oni to jakoś podpalali i to bardzo długo trzymało ciepło. Tak że było cieplutko i było co jeść. Powiem pani, że ja nawet czasami te kawałki słoniny zanosiłam mamie, bo tam był głód niemiłosierny. Tam była nędza taka, jakiej nawet nikt nie jest w stanie sobie wyobrazić. Tam było też malutkie dziecko. To dziecko wiecznie płakało. I moja mama odkryła, że ono płacze, ponieważ ono leżało, dziewczyneczka, na słomie zgniłej, w której zalęgły się robaki. I to dziecko było jedzone przez robaki. I najpierw moja mama nie umiała im wytłumaczyć, że trzeba tę słomę zmienić. Mnie tu dopiero ktoś niedawno powiedział, że nie dziw się, bo oni nie wiedzieli komu dać tę słomę. Czy krowie, która daje mleko, czy dziecku w kołyskę. W każdym bądź razie mamie jakoś się udało to dziecko i wykąpać, i tę słomę, i tę kołyskę wyparzyć. I dziecko przestało płakać. Jak ono przestało płakać, to oni nabrali do mamy takiego respektu, zaufania. Poza tym moja mama dziergała.
    </section>
    <section>
        <time>5163</time>Siostra tej gospodyni, niewidoma, ale też robiła piękne rzeczy na swetrze. Moja mama miała z nią porozumienie. I jakoś tak żeśmy przetrwały od tego któregoś tam września, bo ta wędrówka nasza ileś dni musiała trwać przecież. Myślę, że to pewnie ze dwa tygodnie trwało wszystko może, może krócej. I tak żeśmy przetrwały do... do frontu, który przeszedł tam od razu w styczniu. To piorunem to szło. Na szczęście już nie było żadnej walki, nic, żadnego Niemca. Ja na tej wsi ani razu nie widziałam Niemca. To było to wspaniałe szczęście. <span style="font-weight: bold;">Ale nie miała pani wtedy wrażenia, że już po wojnie?</span> Nie, nie. No samo to, że byliśmy kątem, że u kogoś, że trzeba wrócić i tak dalej. Nie, nie. Poza tym moja mama no tu, jak się zajęła tym dzieckiem, to troszeczkę tak jakby odżyła, myślę że to. A tak to była w straszliwej depresji w ogóle.
    </section>
    <section>
        <time>5236</time>W każdym bądź razie wyzwolili nas Rosjanie. Był pełen entuzjazm! Naprawdę. To byli prawdziwi wyzwoliciele. Zresztą prości ludzie, oczywiście, że ochlejusy niesamowicie, ale nie było – ja przynajmniej nie pamiętam – skarg na jakieś rabunki. Zresztą oni przeszli, jak nawałnica przeszli. Wypili, co mieli wypić i poszli dalej. A myśmy zaraz ruszyły w powrotną drogę. I powiem pani, że nie wiem, czy ta moja mama miała z tymi ludźmi dalej kontakt. Bo moja mama umarła w 1946 roku, w marcu. Na początku marca umarła, tak że nie wytrzymała... <span style="font-weight: bold;">To bardzo krótko przeżyła po wojnie.</span> Tak, zapalenie opon mózgowych, zapalenie opon. Nie wytrzymała tego wszystkiego po prostu. Aha, i teraz tak, teraz powiem o tych grzebieniach chyba, bo po coś przecież je mówiłam. Że te grzebienie nam ogromnie pomogły w życiu, bo za te grzebienie mama dostawała różne jedzenia w tych naszych wędrówkach.
    </section>
    <section>
        <time>5305</time><span style="font-weight: bold;">Jeszcze w trakcie przejścia?</span> W tej powrotnej, bo tam na wsi poza tymi robalami w tej kołysce, to nie było wszy, pluskwy. Tych rzeczy nie było. Szczególnie już u tych moich młynarzów. Powiem pani, że ja dzisiaj ogromne mam wyrzuty sumienia, że ja nie mogę im podziękować i powiedzieć im tego, bo przecież jak oni musieli się martwić, jak ja chodziłam do tamtego domu, że może przyniosę jakąś wesz czy cokolwiek do tych małych dzieci tutaj. I nigdy mi nie powiedzieli „nie chodź”, zawsze mi pozwalali iść do tej matki. Jak mnie tu już tak bardzo się zackniło i chciałam się przytulić, to mnie puszczali do tej mamy. <span style="font-weight: bold;">I w ogóle była tam pani traktowana tak, jak?</span> Nic! Jak ich własne dziecko, naprawdę, tyle że starsze, że musiałam z tymi... Ale nic! Widziałam w ich oczach naprawdę ciepło i serdeczność.
    </section>
    <section>
        <time>5359</time>I w całej wiosce! Ja tam przecież miałam rówieśników. Chodziłam do nich. Oni mnie puszczali, ci właśnie młynarzowie. Oni rozumieli, że ja jestem dzieckiem jednak i po takiej traumie straszliwej. Chociaż kiedyś tam, ja już nie wiem, czy na tej wsi, czy gdzie indziej, ktoś powiedział: <span style="font-style: italic;">No mówili, że w tej Warszawie wszystkich was wybili, a tyle was jest.</span> Bo to takie odniesienie do ilości też. Ludzie na wsiach nie mieli takiego myślenia wielkomiejskiego. Naprawdę te wsie były takie, jakie były. To dzisiaj się tylko wydaje, że te wsie były normalne. To były biedne, zahukane wsie! <span style="font-weight: bold;">A czy w ogóle dotarła do państwa wiadomość, że powstanie upadło?</span> No tak, no tak. Tylko ja mówię, że znowu to... Powiem pani, że tak naprawdę tych biednych ludzi z tego... Popłakali się, ale w zasadzie to już nie miało znaczenia. Nie miało.
    </section>
    <section>
        <time>5418</time>Koniec wojny był potrzebny już. I tylko tam jeszcze ludzie między sobą rozmawiali, czy ktoś przeżył, a czy ten przeżył. Takie były rozmowy. Czy ktoś przeżył. Czy ktoś się odnajdzie. <span style="font-weight: bold;">To jeszcze spróbujmy porozmawiać o tym powrocie, bo rozumiem, że pani wyszła z tej wsi gdzieś tam pod Piotrkowem.</span> Wyszliśmy i teraz powiem pani, że ta podróż była... Nie wiem gdzie... Jak myśmy do tego? Pewnie nas odwieźli, myślę, na jakiś dworzec. Ta wieś była, ja wiem, 20 km od Radomska. To było częstochowskie województwo, 20 km od Radomska. Była na tej wiosce taka górka. No i ni diabła nie pamiętam, jak się ta wieś nazywała. A gdyby ta moja mama nie umarła tak wcześnie, to by to wyszło. Natomiast za chwilę pani powiem, jak to było. To było niemożliwe o czymkolwiek w ogóle mówić, bo takie to było życie wtedy.
    </section>
    <section>
        <time>5480</time>I jechałyśmy tymi pociągami, nie wiem ile dni. I pamiętam też taką scenę rodzajową. Wysiedliśmy na jakimś przystanku, wchodzimy do poczekalni. Tłok naokoło! I na środku pusto! No to my w tamtą stronę, bo to człowiek zawsze taki. Myśli, że inni są głupsi. A tam siedział stary człowiek i tak zawszony, że nie tylko na nim, ale właśnie wszędzie tu, gdzie było pusto, były wszy. <span style="font-weight: bold;">Niesamowite. </span>I myśmy wtedy nabawiły się wszy. Ta sukienka, potem pokażę pani, to jest ostatnie zdjęcie mojej mamy sprzed powstania. Mama se uszyła taką sukienkę. To było sukno czarne i tak się ożywiała tym białym kołnierzyczkiem. Ale jak to sukno w tych wszystkich wszach, to mnie dziś jest niedobrze. I oczywiście wesz ubraniowa jest inna, jak pani wie, a głowowa jest inna. Ta na głowie jest taka ciemna, kolorowa, a te w tym białe.
    </section>
    <section>
        <time>5568</time>Na szczęście były białe, to z tej sukienki myśmy... Mama gdzieś się tam rozbierała. Tylko nie w styczniu, prawda, ale gdzieś jak było jakieś miejsce. I po kawałku żeśmy te wszy. I te grzebienie wtedy nam bardzo pomogły, ponieważ za te grzebienie mama dostawała jakieś jedzenie. Tak żeśmy w tym styczniu dotarły. W styczniu jeszcze żeśmy dotarły do Warszawy. I Warszawa cała w śniegu. Ani jednego domu na całej Starówce! Nie ani jednego. Jeden ocalał. Na Długiej, Długa 6. Na przeciwko kościoła Paulinów. I w tym kościele urzędował sztab rosyjski. Ten sztab to bardzo mocno powiedziane. Pamiętam lejtnanta i pamiętam jego adiutanta. Adiutant był w wieku mojej mamy, może starszy nawet, a ten lejtnant taki całkiem młody człowiek. I ten jego pucybut, jak nas... Ale nim nas zobaczył, myśmy do tego weszli, oni sobie mieli tam na piętrze tę swoją siedzibę.
    </section>
    <section>
        <time>5664</time>Myśmy weszły, musiał być już wieczór, bo mi spać się strasznie chciało, i weszłyśmy do podwórka. I oczywiście oficyny były w kawałkach, ale po lewej stronie była oficyna, gdzie nie było ściany, ale była podłoga i drzwi nawet były. Wobec tego żeśmy do tego weszły na pierwszym piętrze i był blat od fortepianu. Skąd na Długiej blat od fortepianu? Musiał ktoś zamożny tam mieszkać, bo to Długa to już była trochę elegantsza ulica. I na tym fortepianie myśmy tę pierwszą noc w styczniu czy na początku lutego myśmy przespały. Rano wyszłyśmy i to oczywiście, że nie mama, tylko ja. Dalej było też kawałek oficyny, ale na parterze była taka stróżówka z drzwiami! Bez szyb tylko. No więc do zamieszkania. <span style="font-weight: bold;">Jeszcze nie zajęta, bo tak wcześnie panie przyszły.</span> Nie, bo myśmy pierwsze. Nikogo nie było na starówce! Nikogo! Tylko ci Rosjanie. Myśmy pierwsze na starówkę przyszły, naprawdę. Przynajmniej w to miejsce. Może gdzieś tam na tych bocznych ulicach gdzieś ktoś był, ale tu nikogo nie było. I żeśmy miały jeszcze to lokum i żeśmy w to lokum weszły. Ja po tych gruzach zaczęłam chodzić, z tego śniegu wyciągać kawałki jakichś tam mebli i tak żeśmy...
    </section>
    <section>
        <time>5759</time>Może tam nawet stół stał w tym pomieszczeniu, już nie pamiętam. W każdym bądź razie był stół w końcu, były jakieś krzesła, jakieś dwie łyżki, jakaś patelnia, już to wszystko żeśmy... I następnego dnia, jak myśmy tam, ci Rosjanie musieli nam pomóc. Jak zobaczył mnie właśnie ten pomocnik tego lejtnanta, to ma swoją rosyjską nazwę, zapomniałam też, ta funkcja. <span style="font-weight: bold;">Nie podpowiem. </span>To popłakał się. Popłakał się, bo powiedział, że on ma taką wnuczkę gdzieś tam w jakimś miejscu w Rosji, że zostawił i że tak za nią tęskni i że te Germańce, i tak dalej, i tak dalej. I przez to, zabawne, on się dzielił z nami. Racje mieli amerykańskie. Taką marmoladą amerykańską, jakimiś sucharami. Tym wszystkim się z nami dzielił. Nie ten lejtnant, tylko ten dziadek.
    </section>
    <section>
        <time>5825</time>Ale oni niedługo byli. Oni poszli sobie i myśmy... No i teraz tak. No przecież nie ma wody, niczego nie ma. Ale był śnieg, wobec czego tego śniegu używało się do wszystkiego. <span style="font-weight: bold;">A było czym palić, żeby ten śnieg rozpuścić?</span> W tych gruzach było przecież całe mnóstwo mebli. Natomiast tutaj, w tym pomieszczeniu na szczęście ten pion kuchenny był drożny, że tu mama gotowała. Ja już tylko nie pamiętam, czy tam były dwie fajerki czy cztery, ale gotowała. Natomiast po wodę tą do picia chodziłam. Też jakiś dzbanek miałam z gruzów, nie pamiętam wiaderka, tylko pamiętam tę rączkę i że niepełno nalewałam, bo mi się potem wychlustywało i zamarzało. Chodziłam do źródełka, do tego ogrodu Traugutta. Ja to nawet wnukowi pokazałam, gdzie to było. To śliczne, zabytkowe źródełko jest tam. I z tego źródełka nosiłam wodę. Ponieważ była to zima, ja miałam tylko te podkolanówki, żadnych rękawiczek, to miałam takie przystanki.
    </section>
    <section>
        <time>5897</time>Pierwszy przystanek z tą wodą był jak jest wytwórnia papierów wartościowych, jak się kończy Zakroczymska, bo numeracja idzie z biegiem Wisły. Tutaj był pierwszy przystanek. Tam stawałam, chuchałam, rozgrzewałam się. I drugi przystanek był właśnie przy kościele franciszkanów, jak się kończyła Freta. I któregoś razu, jak tak kucałam, bo jakoś musiałam przysadzić, przymarzła mi ręka do tego ucha, to ktoś się nade mną pochylił. I był to mężczyzna w wieku mojego ojca pewnie i też się popłakał, zdjął rękawiczki swoje, takie olbrzymie, i mi dał te rękawiczki. I od tamtej pory miałam. Ale to mówię, że w jakiej straszliwej depresji musiała być moja mama, jeżeli nie zauważała tego albo jeżeli zauważała, to nie umiała temu zaradzić.
    </section>
    <section>
        <time>5966</time>Przecież to można było jakąkolwiek szmatą okręcić te ręce. To ja dzisiaj z perspektywy dorosłości to, że człowiek normalny tak by się bronił. W tej mojej mamie nie było żadnej chęci życia, kompletnie! <span style="font-weight: bold;">To skąd wziął się pomysł, żeby w ogóle wracać do Warszawy, nie zostać gdzieś? </span>Bo gdzieś trzeba wrócić, nie można u ludzi siedzieć. Gdzieś trzeba wrócić. Poza tym mama... <span style="font-weight: bold;">Ale nic was do tej Warszawy tak naprawdę...</span> Kochanie, nie było... To w ogóle było bezdyskusyjne! Wracamy do Warszawy. Jak jeden mąż, wszyscy opuścili wioskę. To taki pęd był do wrócenia do siebie. Nikt nas nie wyganiał tam. Nikt nie mówił: <span style="font-style: italic;">No już idźcie, już dosyć was. </span>Bo każdy z nas starał się pełnić jakąś funkcję użyteczną u tych ludzi. Myśmy nie byli takimi darmozjadami. Poza tym ponieważ to taka straszliwa bieda, to nikt tam nie objadał się, każdy wiedział, ale nie było w ogóle żadnej innej alternatywy. Wraca się i koniec! I nigdzie indziej, tylko do Warszawy. <span style="font-weight: bold;">Bo tak na dzisiejszy punkt widzenia, to dziwne jest, że ludzie wiedzieli, że miasto jest zniszczone.</span> Kochanie, nie! Ale w ogóle to nie było dyskusyjne.
    </section>
    <section>
        <time>6036</time>I nawet jak myśmy przyszły do tej Warszawy, to po diabła myśmy całą zimę w tej Warszawie? Ale wie pani co? To było: ktoś wróci. Ktoś z sąsiadów, ktoś ze znajomych, z rodziny. Gdzie ma szukać? Szuka tu, gdzie ktoś był! <span style="font-weight: bold;">Podobno istniały takie miejsca, gdzie się wieszało kartki. Widziała pani jakieś takie miejsce?</span> Może i były. Myśmy nie szukały tych kartek. Ja byłam, no ja mówię ciągle, że jednak to było dziecko, to nie była ta świadomość taka. Ja miałam pewien spryt, ale chyba była też ta wiara, że tu mnie odnajdą, bo ja jestem stąd. Że tu mnie muszą odnaleźć. I tak było zresztą. Aha, najpierw jeszcze było tak, że... Jak to było? Coś pokręcę za chwilę. Moja mama, bo przecież coś musiałyśmy jeść, a już nawet nie miała drutów, ani dziergać, ani z czego dziergać, więc coś musiałyśmy jeść. Moja mama pojechała do tej rodziny, gdzie ojciec to handlował tym. Tak? To było wtedy? Na pewno tak.
    </section>
    <section>
        <time>6112</time>Ja zostałam i ja gdzieś wyszłam, jak wróciłam, to wszystkie te rzeczy z tego pomieszczenia zostały wyrzucone na podwórko, bo wrócił ktoś, kto mieszkał w tej ciupie. Tak przynajmniej mówił, że tu mieszkał. I wtedy przygarnęli nas ludzie, którzy zamieszkali po tych Rosjanach. I też to byli jacyś znajomi mojej mamy sprzed wojny. Nawet sprzed wojny. Ktoś, kto mieszkał na starówce. W każdym razie ta mama wróciła już właśnie do tych znajomych i tu najpierw pokazały się takie panie dwie, które były znajomymi mojej mamy, a potem odnalazła nas ta ciocia Wisia. Ta ciocia Wisia, ona, jak to powstanie się skończyło, to jakoś oni mogli... Z tymi szpitalami to nie było tak, że Niemcy ich wywozili. W każdym razie ona z tym wujem zamieszkali u pana, który też pracował w tej firmie Wandera.
    </section>
    <section>
        <time>6188</time>W Ołtarzewie miał dom, pod Warszawą w Ołtarzewie, za Ożarowem, to jest taka następna miejscowość. Tam oni zamieszkali. I ciocia była w ciąży. I jak nas odnalazła i zobaczyła, w jakim stanie jest ta moja mama i ja, to uzgodniła... Bo to już było lato, to już było lato, a Staś się urodził w lipcu, wobec tego uznała, że weźmie mnie do tego Ołtarzewa, tam jest szkoła, ja pójdę do szkoły, a przy okazji trochę jej popilnuję tego Stasia. Ale ona chyba za pierwszym razem była w ciąży, a nie z tym Stasiem, nie wiem. To nieważne zresztą akurat w tym miejscu. <span style="font-weight: bold;">To ja jeszcze tylko dopytam. Przeżyła pani pół roku w tej zrujnowanej Warszawie. Na początku pomagali ci Rosjanie, a skąd później?</span> Tak, a potem nie wiem! Potem mama do tej rodziny pojechała, więc może od tej rodziny coś dostała. Bo pamiętam na przykład, że ja kupowałam 2 deko słoninki, mama gotowała jakąś zupę tam z czegoś. A nie, zaraz jeszcze pani coś powiem.
    </section>
    <section>
        <time>6272</time>I na przykład wlewała to – to jest wzruszające dla mnie do dziś – wlewała z tego garczka tę zupę na patelnię i ja z tej patelni jadłam, a dopiero mama potem. Czyli cały ten tłuszcz oddawała mnie. Te 2 deko słoninki na skwareczki. Wie pani, to niebywałe to wszystko. Niebywałe. To heroizm. Aha, i tak. Jak mnie się udało z tą ciocią, ta ciocia Wisia mnie wzięła do tego Ołtarzewa, to mama... Aha, a ci kądzielowie z tej wsi, ci kuzyni pojechali na tak zwany Zachód i tam zajęli taki dom w miejscowości, którą zajęli przesiedleńcy ze wschodu. Nawet nie wiem, czy oni byli z tej części ukraińskiej, czy białoruskiej czy litewskiej, nie wiem z której z tego pogranicza. W każdym razie oni tam byli i ci kądzielowie zajęli dom. Przepiękny dom z restauracją. Całe wyposażenie, wszystko było. Ci Niemcy, którzy to zostawili, niczego nie wzięli. Wszystko było. Na górze całe wyposażenie. Prawie. No oczywiście przesadzam, ale wszystko było do zamieszkania i do uruchomienia, tylko problem był w tym, że nie było dla kogo. Nawet weki były pozamykane, tylko oni bali się otwierać, że może zatrute.
    </section>
    <section>
        <time>6373</time>Ale na pewno nie były zatrute, bo ci Niemcy musieli wychodzić w popłochu. I ściągnęli tam mamę, ściągnęli tam mamę, że będzie im prowadzić to gospodarstwo. To byli dwaj panowie, jeden głuchawy, że razem to pociągną. Niestety nie wiedziałam o tym, że tam też nie ma szans na taką egzystencję. Natomiast u tej mojej cioci Wisi było biednie bardzo. A ja rosłam, uczyłam się i ciągle byłam głodna. I nawet mam takie listy do mamy, jak pisałam, że właśnie wstydzę się jeść, bo już którąś tam kromkę aż tego. I ta moja mama już któryś raz i powiedziała: <span style="font-style: italic;">No to przyjedź.</span> Ale widocznie tak się przeraziła tej myśli, że jak ja przyjechałam, to ona już była w szpitalu. I na moment tylko odzyskała przytomność, że poznała mnie. I też do dzisiaj mam wyrzuty sumienia, bo trza było zostać przy niej wtedy.
    </section>
    <section>
        <time>6450</time>Z tym, że ja niebardzo miałam co do gadania. Byli dwaj starsi panowie nieumiejący w ogóle z dziećmi rozmawiać. Mieli kuzynkę, z którą nie wiedzieli co zrobić, z tą moją mamą. I po tej krótkiej wizycie w szpitalu, jak mama straciła przytomność, to żeśmy wyszli. Mama tego samego dnia umarła. Jak bym została, to przynajmniej bym za rękę ją trzymała. I był taki pogrzeb, że... Jak w filmie. Furmanka, na furmance trumna i za nią dwaj panowie i dziewczynka mała. Pochowali ją. W Krotoszynie to było. O, Krotoszyn było miasto, to ta miejscowość gdzieś pod Krotoszynem musiała być. Ja jeszcze u tych wujków trochę pobyłam i oni zaczęli korespondować z tą ciocią Wisią. I powiedzieli:<span style="font-style: italic;"> no to przysyłajcie pakunek.</span> Odwieźli mnie na stację. A wtedy jeszcze bardzo dużo było pociągów z żołnierzami, więc tylko znaleźli mi wagon z polskimi żołnierzami, bo się bali dawać mnie do rosyjskiego wagonu.
    </section>
    <section>
        <time>6538</time>I wsadzili mnie do tych żołnierzy, którzy wracali z frontu i tak dojechałam do Warszawy. W Warszawie musiałam się przesiąść do Ołtarzewa, ale to już pomogli mi ci żołnierze. Miałam taką walizeczkę. Niedawno się porwała. Taką tekturową, takie tekturowe walizeczki były. Przyjechałam do tego Ołtarzewa i nie wiem, czy pociąg za wcześniej przyszedł czy się coś pomyliło, nikt po mnie nie wyszedł. Nie wiedziałam, gdzie iść. Ten żołnierz, który mnie odholował nie wiedział, co dalej robić, musiał już wracać. Ale w końcu ten wuj się znalazł, ten wujek Michał. I skończyłam szóstą klasę w Ołtarzewie.
    </section>
    <section>
        <time>6588</time><span style="font-weight: bold;">Wiem, że miałyśmy mówić o dozorcach i już było o dozorcy, który był Polakiem.</span> Tak, że to funkcje. Że tak to było, że chociaż była ta różnorodność nacyjna, to jednak pewne funkcje były przynależne pewnym ludziom i dozorcy jednak byli Polakami, nie Polakami żydowskiego pochodzenia czy innymi nacjami. Natomiast chciałam zaznaczyć, że taki dozorca on spełniał funkcję dokładnie taką, jaka była mu przypisana, to znaczy sprzątał nie tylko dom, ale sprzątał również kawał ulicy z jezdnią włącznie tu, gdzie ta ulica. Każdy dom miał początek i koniec i tyle on sprzątał, połowę. Ten, który był naprzeciwko sprzątał drugą połowę. Wobec tego to wszystko odbywało się rano i potem już ludzie wychodzili i było czysto.
    </section>
    <section>
        <time>6659</time>Druga sprawa, dozorca to był pan domu, to wszyscy byli mu podporządkowani i dzieci czuły ogromny respekt przed takim panem. Mówię pan, bo głównie to jednak byli mężczyźni, z tego co pamiętam. Tam, gdzie ja zaglądałam, a zaglądałam dość dużo, bo to tak wtedy było. Bo nie wszędzie był na przykład trzepak, bo nie każde podwórko było takie, żeby ten trzepak się mieścił. Na przykład na moim podwórku ja nie pamiętam trzepaka, a trzepak to wspaniałe miejsce do zabawy, zresztą do dziś chyba. I tak to wyglądało wtedy z tą funkcją dozorcy. W tej chwili to się jednak zmieniło, ale to już inna przegródka. Teraz tak. Jeśli chodzi może jeszcze o moich rodziców. Moja mama z tej racji, że była z tego zamożniejszego domu chłopskiego, to skończyła wszystko to, co wtedy można było na wsi skończyć, to znaczy cztery klasy szkoły podstawowej.
    </section>
    <section>
        <time>6730</time>Nie wiem, jak to się nazywało, może jakoś inaczej. I oczywiście rosyjskiej, bo to wieś... <span style="font-weight: bold;">Pod zaborem?</span> Moja mama się urodziła w 1903 albo 1906, już nie pamiętam, musiałabym sprawdzić. I po prostu chodziła do takiej szkoły z językiem rosyjskim, wobec czego ten rosyjski całkiem nieźle nim się posługiwała, myślę. Nie wiem, bo tego nie pamiętam, nie musiałam przecież. Ale po tym wyzwoleniu z tymi Rosjanami się dogadywała całkiem dobrze. I wobec tego była kobietą wykształconą. Natomiast mój ojciec od tej biednej wdowy, chodzącej tylko na posługi na wieś, nie miał nic, i te jego siostry. Natomiast myślę, że ojca nauczyło wojsko. Że wtedy dla tych ludzi ze wsi wojsko, poza strasznym rygorem, to jednak dawało jakieś takie podstawowe przygotowanie do życia. To samo zresztą było po wojnie! Chłopcy ze wsi w wojsku bardzo dużo się uczyli. Oczywiście którzy chcieli, bo jak ktoś nie chce, to nic mu nie pomoże. I wobec tego w moim domu ja pamiętam ojca tak siedzącego z gazetą otwartą, a mama czytywała na przykład „Rycerz Niepokalanej”, tak to się nazywało chyba.
    </section>
    <section>
        <time>6832</time><span style="font-weight: bold;">Była taka gazeta.</span> No więc to leżało. Ja pamiętam tą pierwszą stronniczkę, to chyba z zakonnikiem chyba było albo z Matką Boską z lewej strony. Nieduży formacik był. No i bywały książki. Mama zaglądała do książki. To samo były książki u tej młodszej siostry Wisi. To ona czytywała. Wujo nie, bo ponieważ był Ukraińcem to niebardzo on się wdawał w to czytelnictwo polskie. Tak że słowo pisane nie było obce w moim, tak. Aha, teraz jeszcze jedno, że na przykład to, że ja się nauczyłam tak wcześniej czytać, to też ojcu zawdzięczam, bo on przynosił jakieś książeczki. Ja przyznaję, nie pamiętam księgarń na Starówce. One pewnie gdzieś musiały być. Ale przynosił jakieś książeczki i ja chyba mówiłam, że siadałam na takim stołeczku przez niego zrobionym, książka siedziała na krześle, bo to taki był dla mnie, żeby ten kręgosłup i tak dalej, a on koło mnie siedział, czytał i w ten sposób tak wyrastałam jednak w czytaniu, chociaż z takiej właśnie rodziny.
    </section>
    <section>
        <time>6907</time>No, naprawdę, to wzruszające, wzruszające. I teraz tak. Teraz jeszcze może, bo tak już chce o tych rodzicach moich jak najlepiej. Że jak chodziłam do tej ochronki, to jak się wychodziło z bramy i szło się w stronę wąskiej Freta, to był taki sklep. Kiedyś to się mówiło galanteria, galanteryjny sklep. Ale to był taki sklep, rodzaj pasmanterii z taką konfekcją niewielką. Kiedyś tam na tej wystawie była jakaś sukieneczka, która ogromnie mi się spodobała, i kupili mi tę sukieneczkę. Ale takie było to... <span style="font-weight: bold;">Była pani rozpieszczanym dzieckiem. </span>Chorowałam bardzo dużo, więc to myślę, że tak się nakładało, że oni byli szczęśliwi, że ja jednak z tego wyszłam. Ale chodzi mi o to, że kupili mi to, że chcieli mi zrobić przyjemność. Kiedyś na Mikołaja dostałam taki fotelik pleciony. Z czego to tam było? Może ze słomy jakiejś twardszej i ten Mikołaj mi to przyniósł pod drzwi. Na korytarzu to znalazłam. Więc były takie serdeczności do siebie.
    </section>
    <section>
        <time>6997</time>Bywali u nas. Rodzina, rodzina, to bez przerwy wszyscy do siebie latali. I były te różne przyjęcia i te przyjęcia to był zawsze alkohol, czysta prawdopodobnie, i kapusta! Kapusta to były podstawowe dania. Pamiętam na śniadania też, to mama taki, nie bekon, tylko boczek był, w to jajka były i wszyscy razem siadali i to jadali. Przyznam, że jakoś niebardzo. Teraz to bardziej lubię niż wtedy. <span style="font-weight: bold;">A jak wyglądały święta Bożego Narodzenia wtedy?</span> Ja nie pamiętam takich pięknych wigilii, jak my to teraz robimy. Tych przedwojennych w ogóle nie pamiętam! Natomiast za okupacji jednak nie mogło się to tak odbywać, bo tam wcześniej się te zaciemniania i to wszystko. I ta godzina policyjna była. I to nie pamiętam tych wigilii takich, żeby to tak było, że myśmy się zbierali razem, nie. To zawsze musiało być... Bo coś bym zapamiętała, jak takie szczególiki pamiętam, prawda?
    </section>
    <section>
        <time>7076</time>Nie pamiętam takich spotkań przynajmniej w tej rodzinie mojej, chociaż mówię, byli bardzo zżyci. Jak ojciec handlował tym mięsem, handlowaliśmy raz na tydzień, to na przykład nereczka i wątróbka natychmiast to było pakowane. Leciałam z tym do cioci Wisi dla chłopców, bo oni byli zagrożeni gruźlicą. Więc dostawali, bo wtedy te podroby były najzdrowsze. Jeszcze nie karmiono zwierząt, nie tuczono, tylko to były zwierzęta normalnie karmione, wobec czego to było najzdrowsze. I to pamiętam, że to było zawsze odkładane i natychmiast z tym leciałam. Tak że były takie więzi mocne bardzo. Poza tym zostałam sama, nie było dyskusji, czy mnie wziąć czy oddać do domu dziecka, tylko po prostu mnie wzięto. A nie pamiętam, widzi pani. Zadała mi pani pytanie. Nie, nie pamiętam, nie mogę sobie nic, nie, nie. <span style="font-weight: bold;">Rozumiem. Jest jeszcze coś na kartce?</span> Teraz tak, jeszcze chciałam uzupełnić te zabawy nasze. No bo tak, że na trzepaku, żeśmy się bawili bardzo intensywnie w sklep. I powiem pani, dlaczego w ten sklep. Ponieważ nie było tam żadnych supersamów.
    </section>
    <section>
        <time>7159</time>Były hale targowe, ale oprócz tego w każdej bramie, w każdym domu był jakiś sklepik. I to były bardzo maleńkie pomieszczenia, bo i te kamienice nie były duże. Jak pani się przejdzie, wymiar tych kamienic jest taki sam, natomiast tylko wnętrza są zmienione. Wchodzi się nie od ulicy, tylko od zadka. Ale było mnóstwo maciupeńkich sklepików. I pamiętam na przykład taką rzecz, że jak się zaczęła okupacja, to ludzie nie mogli się pogodzić z tym, że ustawiano ich w kolejki. Pierwszą rzecz, jaką Niemcy zrobili, to zaczęli ustawiać ludzi w sklepach w kolejki. Przedtem nie było kolejek, bo tych sklepiczków było mnóstwo. Przychodzili ludzie, wychodzili i myślę, że to jakoś automatycznie się robiło. Jak weszło pięć czy sześć osób, to nikt przed nikogo się nie pchał, tylko załatwiał sprawę i wychodził. A potem to od okupacji zaczęły się kolejki, naprawdę. To Niemcy wprowadzili nam kolejki po tą cholerną marmoladę z brukwi, po coś tam jeszcze, już nie pamiętam.
    </section>
    <section>
        <time>7228</time>Po jakiś chleb taki straszny. W ten sklep żeśmy się bawili, bo to była ulica, to było tego pod dostatkiem wszędzie, więc my dzieci też. W rodzinę. Przepięknie żeśmy się bawili w rodzinę. Takie miałam znajome dzieci wyżej, których rodzice bardzo długo ich nie bywało w domu, więc tam się chodziło i tam był „tatuś” i „mamusia”, i żeśmy gotowali. No coś pięknego to bawienie się w rodzinę, naprawdę. I dzieci były dziećmi, tylko zawsze był problem – każdy chciał być „mamusią” albo „tatusiem”. Ale jakoś nie biliśmy się. W szkołę. I tu też był problem, że najczęściej moi bracia nie mogli wytrzymać ze mną, bo ja ciągle chciałam być nauczycielką, a oni też chcieli uczyć. Śmieli się, dokuczali mi. Biegaliśmy nad Wisłę na przykład. Nie wiem, czy pani ma to w oczach, ale z tej Freta można było nad Wisłę pójść albo Mostową w dół koło Barbakanu, albo taka była górka. I ona jest zresztą przy kościele Panny Marii, to jest jak się kończy rynek Nowego Miasta, prawda?
    </section>
    <section>
        <time>7305</time>To tam, tam zimą chodziłam na saneczki. Wspaniała górka do zjeżdżania, bardzo to było fajne. I właśnie tak żeśmy najczęściej robili, że się leciało jedną stroną, a wracało się drugą. Nad Wisłą było pięknie, bo była to Wisła niezagospodarowana zupełnie, więc były krzaki. Zawsze coś w tych krzakach się działo, więc można było kogoś podejrzeć też. I to była też jedna z takich ulubionych zabaw dziecięcych. Teraz jeszcze tak. Bardzo intensywnie korzystałam z biblioteki. Biblioteka była – pewnie było więcej, ale ja korzystałam z biblioteki u ojców jezuitów na Świętojańskiej. Obok katedry jest taka maluteńka świątyńka u jezuitów i tam oni mieli bibliotekę. Miałam koleżankę Zosię Gutowską, też z Freta, z którą razem żeśmy się tam zaczytywały, wypożyczałyśmy te książki.
    </section>
    <section>
        <time>7368</time>Więc był to taki cykl książek, napisanych przez księdza Popławskiego, chyba się nazywał, o dziewczynkach, które oczywiście były gorsze, lepsze, zawsze potem były już lepsze, bardzo takie ambitne i pomagały. I myśmy też bardzo chciały takie być. Tam przeczytałam Zarzyckiej Dzikuskę, stamtąd wypożyczałam wszystkie nowele i zapłakiwałam się. Sienkiewicza i Prusa, i Konopnickiej te łzawe opowieści. Przecież to wszystko do płaczu i ja płakałam. Obcierałam te oczy, i płakałam, i czytałam. Natomiast ani Potopu, ani Ogniem to nie było dla mnie. Tam za duża jatka, za duże mordowanie i to takie opisy takie bardzo dokładne. Do dzisiaj zresztą nie. Quo vadis tam przeczytałam i też zapłakiwałam się. Ryczałam, bo tam też opisy męki tych chrześcijan, niewolników okrutne bardzo. Więc to. <span style="font-weight: bold;">A jakieś lektury dla dziewcząt? Anię z Zielonego wzgórza znała pani przed wojną? </span>Nie. Anię dopiero potem. Nie, Ani tam nie pamiętam. Zapamiętałabym, gdybym ją przeczytała. Może nie mieli ci jezuici tego. <span style="font-weight: bold;">A czy dzieci wtedy miały jakąś postać bohatera jakiegoś, tak jak dzisiaj mają?</span> Nie, nie.
    </section>
    <section>
        <time>7460</time>Przynajmniej w moim otoczeniu myśmy nie. To znaczy myśmy się wzorowały na tych dziewczynkach, o których pani mówię, co ten ksiądz opisał. Musiałabym pójść, ale... <span style="font-weight: bold;">Ale to rozumiem, że tylko pani i koleżanka. Nie tak że wszystkie dziewczyny na Starówce? </span>Nie, nie. Nie mogę tak mówić, bo nie miałam takiego kręgu. To zawsze tak jest, teraz zresztą też, że nie ma tak, że całe osiedle się ze sobą koleguje. Też są takie grupki. Poza tym na przykład u dominikanów, gdzie chodziłam do tej ochronki przedtem, była scenka taka teatralna i wystawiali. Ja myślę, że to może nawet księża, zakonnicy, nie wiem kto, może jakaś starsza młodzież. Wystawiali jakieś takie sztuki, oczywiście o tematyce religijnej, bo pamiętam Madej zbój, taka jest postać. Potem Żywot świętej Genowefy. To takie był, pamiętam, piękne, bo to las, ona w lesie. Bardzo mi się to podobało. I jakieś inne te przedstawienia. I ten teatr też jakoś wtedy troszeczkę liznęłam.
    </section>
    <section>
        <time>7530</time>Było kino na Długiej za okupacji. To wyklęte teraz i tak dalej. Ale wtedy tam szły, powiem pani... Ja byłam chyba parę razy na jakiejś takiej operetce. Pewnie Lehára, bo to takie bardzo melodyjne. I to było bardzo pięknie śpiewane i nic się tam złego nie działo. Mama pewnie mi nie dawała na to, ale ponieważ byłam nieduża, to jakoś się pewnie prześlizgiwałam. Tak że byłam w tym kinie rzeczywiście na Długiej. A to wszystko było tak, że to nie było przecież trasy W-Z, tylko na tą Senatorską czy na tą Piekarską itd., czy na Szeroki Dunaj można było dojść różnymi metodami. I tutaj, gdzie ta trasa W-Z to przecież były gęste ulice! Ulica za ulicą! To się przechodziło z bramy do bramy. To było cudowne właśnie dla czasów takich konspiracyjno-partyzanckich. Tylko że nigdy to tam nie było, za wyjątkiem powstania tam. Ale to było wspaniałe! I na przykład to kino było i potem się wychodziło z tego kina tam, jak jest ten piękny gmach sądów teraz na trasie W-Z.
    </section>
    <section>
        <time>7608</time>To tutaj też były przejścia. To się nazywało Nowy Zjazd może nawet? Musiałabym zajrzeć do mapy. I to było takie miasto bardzo gęste od domów, od ludzi i od zdarzeń przeróżnych. Tam wszystko musiało się dziać na tej Starówce, bo to było zagęszczone do granic wytrzymałości. I właśnie takie, że nie było tej przestrzeni takiej wielkiej, nie było zupełnie. I jeszcze muszę chyba powiedzieć pani taką ciekawostkę, że jak po tym getcie, znaczy jak wymieszała się ta, to nasze sąsiedztwo, to zamieszkali na... Ale oni nie w zamian, bo oni zamieszkali na strychu. Wygospodarowane było ze strychu takie, znaczy jedna taka kajutka, bym powiedziała maleńka, ale ja ogromnie tam lubiłam chodzić, ponieważ z tej kajutki... Aha, były takie facjaty. Kojarzy pani? <span style="font-weight: bold;">Tak, pamiętam. </span>
    </section>
    <section>
        <time>7670</time>One w środku mają taką niszę i z tej niszy były wejścia na strych, gdzie się suszyła bielizna. Więc dla mnie to był raj! Że mogła pani sobie wejść do tego mieszkania, potem sobie tam wyjść, potem sobie coś niby załatwiać, potem wracać i tak dalej. I tam zamieszkali akrobaci młodzi. On ćwiczył na klatce schodowej. Taki był podeścik. Skakał z tego trzeciego piętra na drugie. Ćwiczył te swoje przewroty, salta i tak dalej. I ja tam do nich chodziłam. I oni kiedyś zaproponowali mamie, że oni by... Aha, i co oni robili? Oni po prostu chodzili po ulicach, występowali i zbierali datki. Tak się utrzymywali w czasie okupacji. Przyznam, że nie wiem, skąd oni się u nas znaleźli. Może musieli się tak przemieszczać, bo ileż to można pokazywać w jednym miejscu coś, prawda? Albo może uciekali przed kimś, nie wiem. W każdym bądź razie zaproponowali to mojej mamie i mama wzięła i się zgodziła.
    </section>
    <section>
        <time>7736</time><span style="font-weight: bold;">Nie powiedziała pani co zaproponowali. </span>Oni nauczyli mnie robić szpagat, nauczyli mnie robić mostek. Nauczyli mnie ładnie chodzić, poruszać się. Niewiele musieli pracować nad tym, bo tego mnie nauczono w tej ochronce. Ale poduczyli mnie tego. Nauczyli mnie chodzić ładnie z tym kapeluszem, z uśmiechem. I nauczyli mnie jednej rzeczy: wchodzenia do beczki. Myśmy wchodziły obie. Ona była taka malutka, ta akrobatka, i ja malutka. Zmieściłam się też. Wchodziłyśmy do beczki i on nas przekłuwał. I całkiem nam to ładnie wychodziło i żeśmy dostawały ogromne brawa. I potem żeśmy z tej beczki wychodziły całe i uśmiechnięte. I wtedy te datki były rzeczywiście. Bo ja im robiłam tę kasę. Oni pewnie coś tej mamie mojej płacili, ja nie wiem. Przyznam się, że tego nie pamiętam, bo to nie chodziło o te pieniądze, tylko chodziło o tę atrakcję jednak. Tak że taki właśnie epizod też miałam.
    </section>
    <section>
        <time>7803</time>Tak też ludzie się utrzymywali, też tak ludzie próbowali żyć. <span style="font-weight: bold;">Zaczynała pani swoją karierę zawodową od bycia małpką, tak? </span>Małpką, tak. Taką do przekłucia. Ale to z góry wygląda dość zabawnie, bo to dość gęsto te druty szły. Ale myśmy były bardzo malutkie. To ona wszystkim rządziła. To ona wiedziała, z której strony on ten drut wetknie. To oni musieli mieć to wyćwiczone jak w brydżu odzywki. Wszystko to było ustalone. Nigdy nie byłam nawet zadrapana broń Boże. Ale taki ciekawy epizod w życiu. I nie żałuję tego zresztą. Teraz jeszcze wrócę może do tego naszego gramofonu. Tam pytała pani, czego się słuchało, bo już nie pamiętam, co ja tam wtedy powiedziałam. Ale na pewno była Ordonka, na pewno była Ida Zimińska. Na pewno, bo ja te piosenki potem pamiętałam i jak chodziłam do gimnazjum żeńskiego i jak żeśmy wyjeżdżały na kolonie, to wieczorami śpiewałam im te piosenki, to z tych płyt właśnie.
    </section>
    <section>
        <time>7875</time>Był Fogg. No kto tam jeszcze? Na pewno byli wszyscy ci, co powinni byli być. Poza tym byli jeszcze... Oczywiście z tej muzyki rozrywkowej. Były jeszcze jakieś płyty z tekstem tylko. Musiały być nagrywane. I wiem, że się rodzice wtedy bardzo śmieli. Ja nie pamiętam tych tekstów, ale widocznie musiały to być jakieś takie przez aktorów nagrywane, pewnie skecze czy... <span style="font-weight: bold;">Podejrzewam, że to Wesoła Lwowska Fala, bo oni wydawali takie płyty właśnie.</span> Może, może, może. Bo tak żal tego wszystkiego. Te płyty. I z taką tubą miały tą, i z takim jakimś zwierzakiem. I czerwone miały te naklejki i czarne. To wszystko ja już na pamięć znałam. Jak rodziców nie było, to to właśnie była moja główna zabawa też jak ich nie było. To to by było jeszcze tak do tego uzupełnienia.
    </section>
    <section>
        <time>7942</time>Teraz tak. Pytała pani jeszcze o Niemców, czy jakoś tak oni mi się zapamiętali. Oni na Starówce bywali rzadko bardzo. Taką funkcję pilnowacza i postrachu to spełniał czarny policjant, jak to się mówiło. To inaczej się mówiło na nich. <span style="font-weight: bold;">Granatowi, tak?</span> Granatowi. Oni chodzili. Ale ja nie pamiętam. No raz tam kiedyś ten Niemiec mamę posądził, że nie jest Polką. To raz było. Ale ja nie pamiętam, nie było tak, że oni się włóczyli. Natomiast musieli być, bo przecież ten język niemiecki, ja te podstawowe słowa to pamiętam przecież stamtąd. To nie mogło być tylko z tego momentu, kiedy wyszłam z powstania i doszłam do Pruszkowa. To musiało być wcześniej, bo to było zasiedziałe. I ten straszliwy lęk przed nimi. Musiało coś być takiego, że gdzieś oni musieli być. Tylko ja przyznam, że nie pamiętam takich sytuacji, żebym ja się z jakimś mijała na ulicy.
    </section>
    <section>
        <time>8016</time>O tego ja mogę nie pamiętać. Może nim go zobaczyłam z daleka, może już uciekałam. Też tak mogło być. Natomiast nie zagłębiali się w te, bo to były wąskie uliczki, można było łatwo życie stracić. Wciągniętym można było być do bramy. Nikt by nie widział! To nie było takie miejsce, gdzie Niemcy się lubili pokazywać. Tam obławy czasami bywały, ale też kończyły się najczęściej jak Długa dochodzi do Freta, tutaj. Kiedyś może i widziałam taką budę. Zresztą dalej może by nie zmieścili się, nie wiem. I czasami robili naloty, żeby sobie jedzenie skombinować, do tej hali targowej, która była. Ale to też ja nie uczestniczyłam w takich zachowaniach ich. Może jeszcze wrócę do powstania, bo tam też takie są luki. Tam mówiłam o tym gaszeniu pożaru. To musiało być jednak tak, że ten lej z tą wodą był wcześniej od tego pożaru na pewno.
    </section>
    <section>
        <time>8090</time>Bo przypomniałam sobie, że myśmy tę wodę czerpali z tego leju i staliśmy tak, jak potem się cegły układało z gruzów, w takim szeregu wszyscy i wiaderkami podawało się tę wodę. Czyli nie z tych kanałów, które ci hydraulicy zrobili, tylko z tego leju właśnie. Czyli to było jeszcze w takim razie, kiedy te bomby nie do końca posadziły te domy, tylko kiedy jeszcze można było spokojnie przez bramę podawać te. Chociaż nie do końca, bo myśmy dołem to podawali. Ale moja brama musiała jeszcze być. Albo była dziura po bramie, nie wiem. W każdym bądź razie jakoś to tak było. To to. I teraz tak. Ta piwniczna ludność ona robiła się coraz mniejsza. Z dwóch powodów. Tak, jak ci hydraulicy, oni gdzieś jednak próbowali na tą Wolę pewnie dojść. Nie wiem, czy doszli, ale poszli sobie. Poza tym mężczyzn nie było. Oni wszyscy byli czynni, oni coś robili w tym powstaniu. Zostawały takie resztki.
    </section>
    <section>
        <time>8169</time>A potem część, jak już naprawdę było trudno, jak te domy tak osiadły, część ludzi poszła do dużych schronów. Te duże schrony były na przykład w kościele dominikanów, pod kościołem. Był drugi schron u sióstr sakramentek na Nowym Mieście. <span style="font-weight: bold;">Ale czy to były te zwykłe krypty po prostu otwarte czy?</span> To dość duże, no tak! Specjalnych schronów nie było wtedy, tylko w tym, co było tam. Ale w każdym razie to nie siedziało 12 osób, tylko już 100 powiedzmy czy 150. I w tych podziemiach tej hali targowej na Świętojerskiej. Tam poszło mnóstwo ludzi. Ja też prosiłam mamę, że chodźmy stąd, chodźmy stąd. Mama uparła się, że nie. I Bóg z nią, dobrze, dlatego żyję. Ponieważ wszystkie te pomieszczenia dokumentnie zostały zbombardowane. Nie ocalał chyba nikt. Ja nie wiem, czy ktoś ocalał z tych grup, które tam były. To potworne zupełnie.
    </section>
    <section>
        <time>8242</time>I na przykład na Długiej, jak pani wchodzi w Długą od Freta, po lewej stronie za kościołem paulinów, jest takie duże gmaszysko, które aż do Podwala dochodzi. To było ministerstwo może gospodarki, może czegoś. Nie wiem, jak ono się wtedy nazywało. I tam na dziedzińcu był szpital. Potem jak żeśmy wróciły w tym styczniu, to na tym dziedzińcu stały spalone łóżka z tymi zwłokami. Teraz jeszcze wracając do tej naszej piwnicy. Mama musiała wiedzieć. Ja mniej, bo tak, jak dziecko nie tego, ale przychodzili ludzie, przychodzili ci młodzi ludzie, ten Kulas, o którym mówiłam. Oni zaglądali do nas, przynosili nam jedzenie jakieś, opowiadali, co się dzieje na górze. Tak że to nie było tak, żeśmy siedzieli, nie mieli kontaktu ze światem. Nie. Był ten kontakt. Oczywiście, że sporadyczny, nieplanowany i tylko tyle, co oni mogli nam powiedzieć, co wiedzieli sami. Tak że to nie było takie całkowite odcięcie. I co jeszcze, pani pytała, co się robiło w tych piwnicach. Głównie modlono się i śpiewano pieśni religijne.
    </section>
    <section>
        <time>8329</time>To było głównie. Ja myślę, że to ludziom dało możliwość przetrwania. Modlitwa w takich ekstremalnych sytuacjach jest narkotyczna. Jeżeli człowiek umie wewnętrznie odbierać świat, to ona daje duże oparcie, wyzwala się wtedy jakaś ogromna nadzieja? Nawet ta śmierć nie jest wtedy taka. Nie wiem, bo byłam dzieckiem. Ja i tak, jak było źle, to leciałam na kolana i mama mnie przytulała, więc pewnie teraz już mówię z punktu widzenia człowieka dorosłego, ale na pewno ona musiała pomagać ludziom. To nie było takie klepanie, aby klepać. To było rzeczywiście modlenie się. Niewielki miała ona wpływ, myślę, na to, co było, ale ludziom pomagało przetrwać. <span style="font-weight: bold;">Jeżeli pani pozwoli. Jeszcze tak się zastanawiam, jeżeli pani mówi o tych zwłokach, które były w Warszawie po powrocie do miasta. Kto zajmował się grzebaniem tych ludzi? Były jakieś specjalne grupy?</span>
    </section>
    <section>
        <time>8407</time>Nie wiem, nie wiem. To, co ja pamiętam, dokąd leżał śnieg... Oczywiście, że to na tym dziedzińcu było, bo to były łóżka. Śniegu na dziedzińcu nie było tyle, żeby łóżka zakryć. Ale te zwłoki, które były, bo i w piwnicach były przecież... Ale na przykład pamiętam, to było potworne, na Freta przed kościołem dominikanów leżała kobieta do połowy, znaczy dół spalony. Mówię kobieta, bo góra została, z włosami. Gdzieś tam szłam, było okno od piwnicy, jako że to wszędzie były te piwnice z oknami, i w tym oknie leżał trup. I to było na porządku dziennym. To nie były sporadyczne przypadki. Natomiast powiem pani, że nie pamiętam tego czyszczenia miasta. No bo najpierw był ten śnieg, ale potem przecież ja dopiero... Musiały być jakieś służby. Musiał to ktoś z miasta robić. Myślę, że wojsko dużo robiło.
    </section>
    <section>
        <time>8484</time>Na pewno nie grzebano nikogo tu, gdzie znaleziono, tylko gdzieś te zwłoki, te resztki ciał gdzieś wywożono. Ale nigdy nie uczestniczyłam w takim... To ciekawe. Jakiż to ten życiorys jest wybiórczy. Niebywałe. Nie pamiętam tego, zupełnie nie pamiętam. Pewnie nie uczestniczyłam w tym. Zachowały się takie indywidualne moje zetknięcia. Może był taki uraz, do dzisiaj ja to mam. Ja nigdy nie jestem tam, gdzie stoją ludzie. Nigdy! Mam odruch od razu cofania. Może dlatego, że jestem dość spontaniczna w zachowaniu i boję się zawsze, że zaraz bym się w coś włączyła. Wobec czego możliwe, że... Musiało być sprzątanie, wobec czego możliwe, że to były jakieś akcje takie. Musiały być zrobione. Szczury były! Szczury powyjadały wszystko, co się dało wyjeść.
    </section>
    <section>
        <time>8554</time>Ja chodziłam, skucałam robić i załatwiałam się, i szczur naprzeciwko mnie siedział i patrzył, kiedy ja skończę, że on to zje. A dzisiaj ja wchodzę i tupię nogami, bo się boję, że mi mysz skoczy w piwnicy. To jest coś niebywałego! Takie zachowania ludzkie. A tak było naprawdę. To ja pamiętam i mogłabym sfotografować. Tego szczura mam przed oczami do dzisiaj. <span style="font-weight: bold;">Niesamowite.</span> Tak! Myślę, że dużą robotę zrobiły szczury. Tak! Bo jeżeli on siedział i czekał, to on musiał się potem, jak te ciała zaczęły się... Na pewno tak było. Że to nie było żadnej zarazy, to nadzwyczajne. To może i te modlitwy ludzkie tam na dole to wyprosiły. Może ta chęć stworzenia tego miasta od początku. Może to było tak silne, że to samo jakoś załatwiało się, ja nie wiem. Nie wyobraża pani sobie tego entuzjazmu ludzkiego! Naprawdę. Dzisiaj się o tym bardzo różnie mówi i na tą komunę się... Oczywiście, że wiele jest z tego absolutną prawdą i ja nie chcę niczego chwalić, ale mnie szlag trafia, jak nie docenia się tego prawdziwego ludzkiego entuzjazmu.
    </section>
    <section>
        <time>8637</time>Ludzie wrócili z tej wojny, czepiali się byle czego. Cieszyli się każdym metrem oczyszczonego chodnika! Wszystkim, naprawdę! To ja mówię o Warszawiakach, bo ja nie wiem, jak się zachowywali ci napływowi, ale jeżeli tylko gdzieś było jakieś ustawianie tych i wygrzebywanie tych cegieł – bo to tak na początku się odbywało. Nie było tak, że wywożono wszystko, tylko trzeba było z tego gruzu wygrzebać te cegły, które się dało, żeby z tego budować. Wobec tego jeżeli gdziekolwiek było coś takiego, to naprawdę ludzie sami spontanicznie lecieli i to robili! I jak mi teraz ktoś mówi, że to było wszystko naganiane, to mnie krew zalewa! To było potem, po paru latach, kiedy zaczęły się te tak zwane czyny i zgarniano urzędników, żeby poszli wyczyścić trawnik, to było tak rzeczywiście. I to był nonsens, ponieważ to potem przyjechała ta maszyna i zrobiła w parę minut, a nas wciągnięto i najczęściej grabiło się tam, gdzie nie trzeba, bo potem coś tam innego i tak dalej.
    </section>
    <section>
        <time>8704</time>Natomiast na początku, te pierwsze lata, gdyby nie było tego entuzjazmu, nie byłoby Warszawy. Całą tą brudną, odgruzowaną robotę robili ci ludzie, którzy tu przyjechali, jak myśmy wracali. Tak to naprawdę było. Gnieździli się wszyscy w koszmarnych warunkach. Aha, jeszcze pani coś powiem. Jak nas tam ci właściciele wyrzucili, to ja wzięłam sprawy w swoje ręce i wobec tego poszłam na miasto szukać lokum dla nas. Wybrałam się na Mostową. Idę tak niedaleko, ze 20 metrów zeszłam tutaj od Freta. Patrzę, po prawej stronie w głębi kamienica. Taka ze trzy okna nawet było, ze cztery. Taki prostokącik elegancki stoi. No to skręciłam do tej kamienicy. Schody są. Wyszłam na pierwsze piętro. Jeszcze było i do dyspozycji drugie. Podłoga na czerwono pomalowana, deski, piec, kuchnia kaflowa, bo to był pokój z kuchnią w ogóle! Kuchnia i z kuchni do pokoju. Więc i piec, i kuchnia, i nawet były ramy okienne, tylko nie było szyb.
    </section>
    <section>
        <time>8794</time>No to myślę sobie, to będzie niespodzianka dla mamy. Zebrałam tam jakieś papiery, coś tam. Wzięłam od mamy po kryjomu zapałki i poleciałam. Rozpaliłam w tym piecu, ale dymiło. Ale myślę sobie: to to głupstwo, to trzeba przepalić. No więc jeszcze tam podsunęłam tego i to tak ten dym zostawiłam taki ulatniający się i poszłam. Następnego dnia przychodzę, nie ma domu. Jak ruszyłam ten komin, to po prostu on był tak straszne już zniszczony, że sobie usiadł też. I tak się skończyło moje... No niech pani powie. Ile razy ja tej śmierci uszłam, nadzwyczajne. W każdym bądź razie taką miałam przygodę z tym lokum. I teraz jeszcze jedno chcę uzupełnić. Że jak nas z tego powstania wyciągnięto, to znaczy wyszliśmy sami, nikt nas nie wyciągał siłą, i żeśmy tam z tego ogrodu Traugutta poszli na tą Wolę do tego kościoła, to ja wtedy nie pamiętałam, jak pani mówiłam, ile tam czasu byliśmy.
    </section>
    <section>
        <time>8884</time>Musieliśmy tam nocować, bo ja bardzo chciałam wejść do środka, bo mi było zimno, a przecież to był upalny dzień. Wobec tego to musiała być już noc. I błagałam mamę, żebyśmy weszli do tego kościoła i mama znowu się uparła. Zupełnie jak mój tata. Mój tata powiedział też, że jak ma umrzeć to na wierzchu, a nie w piwnicy. I nigdy do tej piwnicy nie zszedł przez te sześć dni, bo potem już go nie było. A moja mama tak się panicznie bała tych wszystkich takich masowych zgromadzeń. Tak że musieliśmy tam jednak całą noc biwakować pod tym kościołem i potem nas pognali do tego Pruszkowa. <span style="font-weight: bold;">Chronologicznie, dobrze? Do tego momentu, w którym przerwałyśmy rozmowę. Czyli w momencie, w którym pani mama umarła trafiła pani pod opiekę ciotek, tak?</span> Nie, wcześniej.
    </section>
    <section>
        <time>8943</time><span style="font-weight: bold;">Że wcześniej pani była to tak, już było mówione, ale później.</span> Wcześniej. Natomiast potem ci moi dwaj wujowie – ten jeden wuj prawdziwy, a drugi już dziadek wuj, no co oni mieli zrobić z taką dziewczyną dorastającą? Ile ja tam miała wtedy? 1946 rok, 13 lat. Szkoła przerwana, bo mama umarła w marcu. Ja do niej w marcu przyjechałam, czyli w połowie roku szkolnego. Tam żadnej szkoły, nic, wobec tego jakoś tam doszli do wniosku, że jednak mnie odeślą. I dogadali się z tą moją ciocią młodszą, z tą Wisią, która urodziła to dziecko, która straciła tych dwóch chłopców i miała tego Stasia kolejnego. Zgodzili się, no to oni mnie wsadzili w ten pociąg, ale tak, jak mówiłam w wagon z żołnierzami polskimi, nie z rosyjskimi. I ja im cały czas opowiadałam o sobie. Oni płakali i słuchali i potem się mną... Jeden z nich mnie odwiózł do samego Ołtarzewa. Ale na tym peronie mnie już zostawił, bo się wujo spóźnił. I tam skończyłam tę szóstą klasę w tym Ołtarzewie. Byłam u tego wujostwa.
    </section>
    <section>
        <time>9026</time>No i co dalej? Ta w Ołtarzewie szkoła miała tylko sześć klas. Wujo mój zaczął, dojeżdżał do Warszawy, pracował w aptece na zapleczu. Wtedy robiło się dużo lekarstw na... On nie robił lekarstw, ale trzeba było myć te naczynia, takim był pomagierem. A ponieważ całe życie pracował u tego Wandera, to miał takie troszeczkę osłuchanie tego wszystkiego. Można było się z nim dogadać pewnie szybciej niż z kimś z ulicy. Poza tym taki był uczciwy. Taka pierdoła. W każdym bądź razie on dojeżdżał tutaj do pracy, a ciocia moja miała przyjaciółkę, taką Lodę Daniłowicz, chyba się nazywała, która zajęła na Hożej 66... To dom był z dwoma podwórkami. W głębi w tym drugim podwórku po lewej stronie była oficyna, w której ocalały kuchnie. Dalej już nie, dalej już było pusto. I ona tę kuchnię zajęła z przedpokojem, z tym że w przedpokoju też nie było kompletnej ściany.
    </section>
    <section>
        <time>9106</time>Więc tę ścianę zakryła już nie pamiętam czym, deskami jakimiś, nie wiem, tym czym mogła, co mogła tam znaleźć. I ona mieszkała w tej kuchni. Ta kuchnia była taka, że miała łóżko i dalej stała taka paka, na której ja sypiałam. Zaraz powiem jak. Nie wyciągnięta, tylko tak z podkulonymi nogami. I ta moja ciocia Wisia przyszła do niej i powiedziała: <span style="font-style: italic;">Słuchaj, mam sierotę. Ona musi iść do szkoły. </span>A, aha, myślę, że to też może było nadzieją dla tej Lodzi, bo wujo w tym czasie – tylko też tego pani nie wiem, jak to się stało, że on na to wpadł – zaczął remontować mieszkanie. Do dziś ono jest, tam mieszka jego wnuczka w tej chwili, na Podwalu, Podwale 19. To jest ostatni dom jak pani idzie od placu Zamkowego, po lewej stronie, bo po prawej są tylko te mury ochronne, Barbakan.
    </section>
    <section>
        <time>9174</time>I w tym domu na drugim piętrze, wejście od bramy, zaczął remontować dom. Oczywiście też nie było ściany, nie było dachu. Tylko był strych nad tym. I naprawdę, oni mieli jakieś tam rzeczy, które mogli sprzedać. Dlatego, że ponieważ mieszkali tak blisko tego Ołtarzewa i myślę, że ten człowiek, u którego oni mieszkali musiał mieć jakieś zezwolenia na przyjeżdżanie do Warszawy, może im się wystarał. I oni przyjeżdżali do Warszawy. Bo pamiętam, że jakiś akordeon. Czyli może to nie było rabowanie, bo oni się do tego nie nadawali, ale może mieli tam jakieś rzeczy, które uznali, że będą mogli spieniężyć. Więc myślę, że może stąd mieli na ten remont. Bo wujo nie umiał nic zrobić, kompletnie. Natomiast na Senatorskiej, na pierwszym piętrze, od tej drugiej cioci mąż, wujo Markuszewski zajął coś w co było najmniej trzeba było włożyć remontu.
    </section>
    <section>
        <time>9245</time>Jeden, gabinet to musiał być kiedyś, pokoik z takiego cudownego mieszkania od frontu i od podwórka. Jeszcze wtedy on mógł wybrać, jeszcze mógł zająć mnóstwo rzeczy, ale to wszystko co było od frontu piękne, wymagało dużego remontu. Natomiast wujo wziął to, co nie wymagało remontu. Tam trza było tylko szyby też wstawić. Piec był, piękny, kaflowy piec. Senatorska 38. Tak? Tak. No i tu na tej Senatorskiej podmieszkiwał, żeby z tego Ołtarzewa tak nie jeździć i żeby trochę pilnować tego remontu, podmieszkiwał ten mój wujo z Ołtarzewa. Wobec tego myślę, że jak Wisia poszła prosić tę swoją przyjaciółkę, żeby mnie jednak przytuliła, to musiała pewnie mówić jej, że Wiesz, Michałek zaraz to zrobi i tak dalej. Trwało to cały rok zresztą.
    </section>
    <section>
        <time>9315</time>I ta Lodzia zgodziła się na to. I ja na tej skrzyni, w której ona trzymała węgiel, drewno na opał i tak dalej, spałam z tymi podkulonymi nogami. Ale to nie było takie bardzo traumatyczne. Powiem pani dlaczego. Ponieważ wszyscy jakoś podobnie sobie radzili. To nie było tak, że jeden miał... Przynajmniej ja tego nie wiedziałam. Na pewno było inaczej. Natomiast tu trafiło się jednak tak, że ta moja rodzina ze strony, to znaczy ta Wisia to był bardzo dobry człowiek, ale ogromnie bezradny. No niech pani powie. Ja pełna sierota. Ojciec zginął, oni go pochowali, widzieli to wszystko. Sami mieli papierek, że byli tam, pracowali w tym szpitalu. Żeby oni nie załatwili dla mnie renty? Przecież to świadczy o ich bezradności kompletnej! Ja bym przecież mogła skończyć te studia normalnie bez tego męczenia się i oni nie musieliby mnie tak żywić i tak dalej. To znaczy żywiła nas ta druga ciocia, prawie, ale w każdym bądź razie tacy to byli ci ludzie.
    </section>
    <section>
        <time>9393</time>No naprawdę, nie przygotowani na tamte czasy zupełnie. <span style="font-weight: bold;">Zamieszkała pani na tej Hożej.</span> Zamieszkałam na tej Hożej i skończyłam siódmą klasę. To była znowu szkoła w jakichś prywatnych mieszkaniach na Nowogrodzkiej, na ostatnim piętrze. Dlatego to tak pamiętam, że już jak mieliśmy wypisane świadectwa, to któryś z chłopców rzucił kawałek kredy z tego piętra wysoko i ta kreda uderzyła. I ten ktoś przyszedł na górę i ponieważ nikt nikogo nie wydał, nikt się nie przyznał, no to wszyscy mieli obniżone stopnie ze sprawowania. Dlatego tak to pamiętam, myślę. <span style="font-weight: bold;">A jak się ta szkoła nazywała?</span> Podstawowa. <span style="font-weight: bold;">Bez imienia?</span> Nie pamiętam zupełnie. To siódma klasa była. A ja od tej Lody chodziłam na tą Senatorską, bo tam dwóch wujów mieszkało. Aha, i wrócił ze wsi ten Jurek Markuszewski, czyli syn tej drugiej siostry mojego ojca, która cały czas była na wsi. Dlatego ich ominęło powstanie.
    </section>
    <section>
        <time>9481</time>W tej chałupie mieszkała, bez tej ścieżki, bez tego dojścia. Jurek tam skończył szkołę. Z tym że on był odrobinę ode mnie starszy, wobec czego on wcześniej zaczął chodzić tutaj do gimnazjum. Za okupacji chodził tam na wsi do szkoły, a tutaj przyjechał i do gimnazjum Batorego poszedł. Więc było trzech tych panów, więc ta Wisia ciągle tam dzwoniła, żebym ja tam podchodziła i trochę im sprzątała, czasami coś ugotowała. I tak to było. Ja zresztą lubiłam tam chodzić, bo tam do brata przychodzili koledzy, było bardzo wesoło. I trzeba było coś dalej ze mną zrobić. Skończyłam siódmą klasę, dziewczyna rośnie, trzeba coś zrobić. Nie wiem jak to było, ale myślę, że może doradzili wujowi w tej aptece, że tu jest niedaleko – bo to była apteka na Wiejskiej – niedaleko gimnazjum handlowe przedwojenne o dużej tradycji szkolniczej i że może tu. Że skończę sobie handlówkę, pójdę pracować i będzie fajnie. Będę miała zawód, a oni nie będą mieli kłopotu. <span style="font-weight: bold;">A pani miała jakiś pomysł na to, kim chce być?</span> Nie, żadnego. Wtedy żadnego. I umieścili mnie w tym gimnazjum.
    </section>
    <section>
        <time>9569</time>Pewnie bym zdała, bo taka głupia nie byłam, ale nie pamiętam, czy to były egzaminy czy nie. <span style="font-weight: bold;">Mieszkała pani wtedy już na Starówce?</span> I wtedy... Nie, wtedy już chyba to Podwale było wyremontowane. Mogę tu mylić, ale to akurat nieważne dla tej opowieści, czy miesiąc w tę stronę, czy w tamtą. Ale nie, nie. Na pewno już nie na Hożej. Nie, nie. To już w takim razie Podwale musiało być. A na tym Podwalu już był duży, słoneczny, piękny pokój z łazienką. Ale kuchnię też ktoś inny zajmował. I poszłam do tego gimnazjum handlowego. To rzeczywiście wspaniałe, żeńskie gimnazjum handlowe z przedwojenną dyrektorką, na bardzo wysokim poziomie. Część tych, a właściwie chyba wszystkie były... Może były tam jakieś wtyczki, ale może jeszcze wtedy nie, bo to był... zaraz... W 1946 skończyłam to, to w 1947 poszłam do tego. To chyba jeszcze w 1947 nie było takiego mordyzmu. W każdym bądź razie ja sympatycznie wspominam to gimnazjum. Bardzo, bardzo, naprawdę!
    </section>
    <section>
        <time>9648</time>I boisko było, i gra w siatkówkę. Ta piłka bez przerwy wpadała do Batorego, więc chłopcy podawali. No było coś cudownego, naprawdę.<span style="font-weight: bold;"> I iloletnie to było?</span> Trzyletnie. I po tym gimnazjum zdawało się tak zwaną małą maturę. Zdałam małą maturę. Gdzieś tam mi Jurek załatwił takie... Pojechałam, ale to nie wolno takim młodym ludziom takich rzeczy organizować, bo to nie ten wiek. Nic się złego tam nie stało, ale to przerastało mnie po prostu, tak jak teraz z perspektywy czasu widzę. Pojechałam na takie kolonie z dziećmi. Tylko też mogę mylić jakiś rok, ale na pewno z gimnazjum. Byłam tam tak zwaną intendentką. I potem nie wiem, czy jakieś miałam tam kłopoty. Nie mogłam się rozliczyć z tych pieniędzy. Coś tam nie wiem, czy za dużo kupiłam, czy za dużo mi tej żywności zostało. No nie wiem, coś tam takiego było. W każdym razie jakoś wybrnęłam z tego, ale wiem, że miałam taki psychiczny dyskomfort, że coś tam miałam kłopot ogromny, a okropnie się bałam powiedzieć cioci.
    </section>
    <section>
        <time>9729</time>I dlatego mówię, że to nie należy. Przerasta takie młode głowy. To trzeba mieć pewne wiadomości na każdy temat. Z tego gimnazjum... Aha, jeszcze może powiem, że myśmy się cudownie bawili wtedy! Urządzane były zabawy po gimnazjach. Najczęściej grały orkiestry. To naprawdę było ładne, sympatyczne. Oczywiście, że młodzież była i przerośnięta też taka. U nas w klasie, ze mną chodziła dziewczyna, która musiała chyba z panami już nie tylko spacerować, bo tak to należy... Ale nie było wzajemnego oddziaływania na siebie negatywnego. Nie, nie. To było wszystko w bardzo takich jeszcze przyzwoitych relacjach robione. Oczywiście, że w klasie były takie jak to dziewczyny. Zawsze dziewczyny takie są, że pitituitu i grupkami, ale ja to wspominam z ogromną przyjemnością, to gimnazjum.
    </section>
    <section>
        <time>9806</time>I właśnie były te zabawy po szkołach. Było wspaniale, ponieważ ten mój brat i ja żeśmy bardzo dobrze ze sobą tańczyli oboje. Wobec tego naprawdę było wspaniale. Najpierw on mnie brał do tańca... <span style="font-weight: bold;">A co tańczyliście? </span>Tango, fokstrota, walca, to były te. Najbardziej lubiłam slow-foksa, bo to taki bardzo do przytulania, już nie za szybki, tak. A ponieważ ten brat zawsze mnie tak roztańczył, to potem nigdy nie siedziałam, tylko tańczyłam i było to bardzo... Dlatego pewnie też tak miło to wspominam. No dobrze. Po tym gimnazjum w zasadzie większość tych dziewcząt poszła do handlu pracować. Były wspaniale przygotowane. Jedna z tych dziewczyn, potem ją spotkałam, pracowała w sklepie z butami, zaraz za Halą Mirowską na..., na tej ulicy, wszystko jedno. Byłyśmy przygotowane, myśmy wiedziały, gdzie, z którego miejsca zwierzaka jaka jest skóra, która skóra na co się nadaje, jak ją należy konserwować.
    </section>
    <section>
        <time>9880</time>To wszystko myśmy miały. Jak się rozbiera zwierzaki. Miałyśmy z chemii przecież te wzory, jak się kwas siarkowy, jak się tamto, do czego to służy. Wspaniale! Myśmy były doskonale przygotowane do handlu. Miałyśmy tak zwaną arytmetykę handlową. Ja do dziś tym się posługuję. Nim kto policzy w sklepie, to ja już wiem, ile mam zapłacić. To jest nadzwyczajne, ponieważ są to pewne sposoby na liczenie. Myśmy były świetnie przygotowane i część dziewczyn po prostu poszła pracować do handlu. A ja z tego rozpędu, ponieważ u tego Batorego ten mój brat wchodził do klasy, gdzie były dość takie nazwiska, które potem coś znaczyły, bo Krzysztof Teodor Toeplitz był w tej klasie, był Osęka Andrzej, historyk sztuki – chyba on był z Batorego też, bo potem oni na... W każdym bądź razie taka była grupa. Sztrumf, to też taki, potem paru było artystów.
    </section>
    <section>
        <time>9950</time>To naprawdę była wspaniała grupa polonistów. I to tak oddziaływało wzajemnie. Ponieważ to była ogólnokształcąca, a ja jednak miałam to przygotowanie takie zawodowe, to ja miałam dość duże braki w polonistyce, w czytaniu. Oczywiście, że tego bakcyla już chwyciłam wtedy w domu i w tej bibliotece jezuickiej, ale ja i czasu nie miałam tak naprawdę, bo te przedmioty w tej handlówce trzeba było wykuć pewne rzeczy. To nie można było sobie tak fantazjować. To trzeba było wiedzieć, że to tak jest, a nie inaczej. W każdym bądź razie taki był jednak bakcyl tej wiedzy, jednak chciało się coś. Tu już chciałam, natomiast niebardzo wiedziałam, co ja chcę. Wiedziałam, że muszę dalej! I wie pani, że nie pamiętam, żebym miała dyskusję w rodzinie, że a nie idź do pracy. Broń Boże, nie było.
    </section>
    <section>
        <time>10010</time>A! Zaraz, nie było to tak prosto. Ale dobrze, nie, nie, już. W każdym razie szkołę skończyłam w lipcu, tak? W czerwcu, były te wakacje. I w tym samym gmachu na tej Górnośląskiej... Już potem chyba tą dyrektorkę zdjęli. Już jak ja skończyłam to gimnazjum, to już zdaje się tą handlówkę w ogóle zlikwidowali, zrobili tam coś innego. Ale na parterze było liceum statystyczne. I dostałam się do tego liceum statystycznego. <span style="font-weight: bold;">Kim się było po takim liceum statystycznym?</span> Statystykiem. Z tym, że to liceum w tamtym czasie to dwuletnie było. Tak, dwuletnie. Jak chodziłam do liceum, to się przekształciło w technikum, więc skończyłam jako technik statystyczny. I zaczęłam pracować. 1 grudnia zaczęłam... Nie. Najpierw poszłam do tego liceum. Chodziłam jeszcze tam na tą Górnośląską, ale ponieważ właśnie tam... Myślę, że ze względu na to gimnazjum handlowe, które było taką reakcją jeszcze przedwojenną, myślę, że oni tam zaczęli kombinować, jak to zrobić, żeby nie było rozgłosu, a żeby to jednak zaczęło funkcjonować tak, jak powinno funkcjonować w tym ustroju.
    </section>
    <section>
        <time>10100</time>I to liceum statystyczne stamtąd wyrzucono, też na Nowogrodzką. I też żeśmy zajmowali... Na jakimś takim to było wysokim piętrze, nie pamiętam który numer, tak że do niektórych klas ławki stały tak i trzeba było wchodzić przez ławki. Tak było. Może myśmy tak chcieli wchodzić, ja nie wiem. Może takie było. Bo przecież nauczyciel musiał jakoś wejść, tak? To może on się przeciskał, a myśmy sobie skracali drogę przez... W każdym razie były warunki koszmarne. Ale poszłam do tego liceum. I jak nas przenieśli z tej Górnośląskiej na tę Nowogrodzką, to oczywiście, że już nie było lekcji rano, tylko popołudniu myśmy trafili. Bo część się uczyła rano, a część popołudniu. Jak się zaczęłam uczyć popołudniu, to było przedpołudnie wolne. No to wobec tego co? No to do pracy. Poszłam do mojej dawnej wychowawczyni z tej gimnazjalnej, geograficzki. Ona pracowała na placu Teatralnym. Tam był jakiś geograficzny instytut może czy jakaś taka państwowa firma.
    </section>
    <section>
        <time>10189</time>I poszłam do niej, że chciałabym. I ona nawet chciała mnie jakoś ulokować czy gdzieś zaprotegować, ale jak zobaczyli, że ja chodzę w nazwie szkoły „statystyczna”, to natychmiast mnie wysłali do GUS-u! I poszłam do tego GUS-u. GUS jeszcze nie miał tego gmachu na rogu Wawelskiej, tylko na Narbutta. Teraz jest tam zespół szkół, na rogu, niedaleko między Wiśniową. I tam zaczęłam pracować. Zaczęłam od tego, że wyjmowałam spinacze, bo oni szykowali się do przeprowadzki tam na Wawelską. <span style="font-weight: bold;">W którym to było roku?</span> No w 1950. 1 grudnia 1950, bo to było tak, jak skończyłam tą małą maturę. 1 grudnia 1950, tak. Przepracowałam w tym GUS-ie do 1956 roku. Awansowałam co pół roku, ale zaczęłam pracować, miałam 412 złotych. Takie niektóre głupstwa się pamięta. A te awanse były po 30 złotych, po 20.
    </section>
    <section>
        <time>10265</time>Rzeczywiście awansowałam co pół roku. Taka przyzwoita byłam w tej pracy, i może nawet niegłupia. I lubiłam, kochałam tę statystykę! Mnie tak mówili. Ja ją naprawdę kochałam! Był taki nauczyciel w tym liceum, siadał tak na stole. Taki starszy pan, miał takie śliczne okularki w złotych oprawkach. Taki przedwojenny inteligent, który wykładał na uniwerku. Lubiliśmy się oboje ogromnie. Ja go uwielbiałam zupełnie. Uczył teorii statystyki. Oczywiście, że miałam piątkę, taką z wykrzyknikami, z tej teorii statystyki. Naprawdę kochałam. Zresztą ja do dzisiaj mam słabość do statystki. Ja uważam, że to jest taka mało zależna wiedza, że można... To znaczy z nią można wszystko zrobić, jak się chce. To można z czarnego zrobić białe! Ale chodzi mi o to, że jednak zawsze poza wszystkim ta statystyka zawiera takie dane, że jak pani chce, to pani z niej znajdzie to, co pani chce.
    </section>
    <section>
        <time>10338</time>To znaczy, że ona nie może wszystkiego zakłamać. Ona musi mieć pewne informacje, które są takie, które są potrzebne. Nie mówię, że w tej chwili, bo teraz to w ogóle jest inna funkcja. Funkcjonuje na innej zasadzie. W każdym razie z tego GUS-u bym nie poszła, bo może i tam bym się dochrapała jakiegoś stanowiska, bo przecież młoda byłam bardzo, ale za mało płacili. To były grosze. To była wieczna wojna między GUS-em a SGGW. Jak to się nazywało? Nie, jak oni się nazywali? Od planowania. <span style="font-weight: bold;">Główny Urząd Planowania i Statystyki, tak? </span>Nie, Główny Urząd to teraz się nazywa GUS, ale taki od planowania oni byli. Komisja! Komisja Planowania Gospodarczego. Na placu Trzech Krzyży tam się do nich wchodzi. Do dzisiaj tam się wchodzi. I tam zarabiali krocie, a GUS zarabiał mało. Natomiast GUS to była bardzo specyficzna instytucja wtedy. Tam wszystkie te, prawie wszystkie, bo przecież niemożliwe, żeby wszystkie... W każdym razie ludzie, którzy byli moimi zwierzchnikami byli Żydami.
    </section>
    <section>
        <time>10413</time>To nie znaczy wcale, że oni nie mieli kompetencji, nie. Oni, no przynajmniej, na pewno byli znacznie mądrzejsi ode mnie. Pamiętam wspaniałego jednego naczelnika, którego też lubiłam ogromnie, bo był naprawdę bardzo dobrym człowiekiem i nie robił nikomu nic złego. Natomiast cholerne są baby! Baby są wszędzie potworami, naprawdę. Potrafią być cudowne, ale jak już się trafi potwór, to taki, że mężczyzna żaden nie jest w stanie dorównać. I tam było parę takich aktywistek partyjnych, które potrafiły zadręczyć dokumentnie. Natomiast jeszcze muszę się przyznać, że w tym gimnazjum pod koniec, pewnie to było w trzeciej klasie, zaczęła być taka agitacja do wstępowania do ZMP, to się nazywało wtedy. Myśmy całą klasą wtedy się zapisały, ale to było też podyktowane tym, że ta nasza geograficzka, ona była w AK i w powstaniu brała udział, i ta dyrektorka przedwojenna, i wobec tego ktoś tam z drugiej strony nas wtedy tak, że Zapiszcie się, to i tak nie ma żadnego znaczenia, a może im to poprawi...
    </section>
    <section>
        <time>10506</time>I tak się to stało. Myśmy wtedy całą klasą... <span style="font-weight: bold;">A tak z ciekawości. Ideologicznie? </span>To znaczy ja nie... Tak, jak pani mówię, że moje z tego, co tutaj opowiadam, było bardzo ciężkie, ukierunkowane tylko na wroga Niemca. Wyzwolili mnie tam pod tym Radomskiem Rosjanie. Przyjechałyśmy tu do Warszawy, karmił nas ten adiutant tego lejtnanta, prawda? Płakał nad nami ten adiutant. Wobec tego moje skojarzenia z Rosjanami były takie. Natomiast wiedzy politycznej ja nie miałam żadnej. <span style="font-weight: bold;">Ja chciałam jeszcze zapytać, jak pani mówiła o tej statystyce. To były lata stalinizmu totalnego. Czy to się jakoś rzucało w tej instytucji w oczy?</span> No tak! Bardzo! Właśnie mówię. Zaczęłam od tych bab! Bo to były takie, takie... Potem myśmy to nazywali, w latach, kiedy ta opozycja się zaczęła: takie „cioty komunizmu”. Coś potwornego, co to były za kobiety! W każdym bądź razie, ponieważ ja śpiewałam, wobec tego należałam do chóru i w chórze śpiewałam. Bo lubiłam to!
    </section>
    <section>
        <time>10593</time>I w gimnazjum. W tym liceum to nie, bo tam nie było warunków. Ale w gimnazjum. Potem jak do tego GUS-u przyszłam, tam też był chór i do tego chóru się zapisałam. Praca w tym chórze, to śpiewanie, to oprócz przyjemności, to jednak była duże zabranie czasu, bo trzeba było przychodzić na próby przed pracą. Ten, który prowadził – on się Walter nazywał, bardzo zabawny człowiek – ten dyrygent musiał się wykazać, że coś robi, wobec tego ten chór ciągle gdzieś załatwiał, żeśmy chodziły i śpiewały. Nawet do lotników, na tych żołnierzy, tam żeśmy chodziły i śpiewały. W tym chórze jeszcze troszkę tam miałam czasami jakieś solóweczki i wobec tego dużo czasu nam to zabierało. I te cholerne baby kiedyś się przyczepiły, że <span style="font-style: italic;">No jak to?</span> Tutaj należy do ZMP i nic nie robi! I wtedy mnie wzięła w obronę taka dziewczyna trochę starsza ode mnie, która też bardzo komunistka taka naprawdę, ale taka prawdziwa komunistka.
    </section>
    <section>
        <time>10667</time>I ona wtedy powiedziała, że <span style="font-style: italic;">Odczepcie się</span>. I zaczęła im wyliczać, ile to. A ona też do chóru należała i widziała, ile to tego. Jakoś ocalałam bez tej ideologii, że tak powiem, od tego wkładania tej ideologii. Ale mówię, że ja nie miałam żadnych, a ponieważ nie wiedziałam tych spraw katyńskich... Wie pani co wiedziałam tylko? Słyszałam, że gdyby Rosjanie nie stali na Pradze, to powstanie by tak nie skończyło, jak skończyło. Że nie byłoby tej masakry takiej. To gdzieś mi się tam o uszy obiło. Ale z kolei ta moja geograficzka biedna, ona mi z kolei... Bo potem jak żeśmy się już spotkały w czasach tej opozycji, kiedy już ta moja świadomość była pełna, ja mówię do... Jak ona miała na imię? Nieważne. Wiśniewska miała na nazwisko. To mówię do niej: <span style="font-style: italic;">Wie pani, ale przecież gdyby nie ta Praga, gdyby oni nie stali.</span> A ona mówi: <span style="font-style: italic;">Ale gdyby nie Rosjanin, to ja bym nie żyła, bo już we mnie był wymierzany pistolet niemiecki, gdzieś tam po tym powstaniu. </span>
    </section>
    <section>
        <time>10743</time>To indywidualne odbiory, indywidualne zdarzenia. Każdy po swojemu to odbierał, a prawda historyczna dopiero potem przyszła. To było wszystko wybiórcze. To teraz tak się mówi: <span style="font-style: italic;">wszyscy wszystko wiedzieli.</span> Nie, nieprawda. <span style="font-weight: bold;">A pamięta pani śmierć Stalina?</span> Pamiętam, byłam wtedy na wczasach. Byłam w Szklarskiej Porębie, piękny śnieg, góry wspaniałe. Ale to nie było dla mnie jakieś przeżycie, nie. Ja naprawdę byłam młoda, chłopcy, to śpiewanie trochę, tańczenie, uczenie. Nie, nie, to nie był mój rewir. Zupełnie nie był rewir i jakoś mnie nie... Natomiast pamiętam jakieś takie spekulacje, że co teraz będzie, jak to będzie. Pamiętam płaczące osoby. Pamiętam te cholerne akademie, bo przecież musiałam gdzieś na te akademie... To był 1953 rok, tak? <span style="font-weight: bold;">Tak.</span> To musiałam z tego GUS-u jeździć gdzieś na akademie. Więc to na pewno było.
    </section>
    <section>
        <time>10819</time>Ale żeby mnie to... Nie miałam takiego. Kiedyś jeszcze potem straszliwy strach przeżywałam. Była jakaś taka... Myślę, że to było z tą Zatoką Świń, kiedy ta wojna wisiała na... Był taki okres, kiedy nas wiecznie straszono wojną i chyba to wtedy za czasów Kennediego. Który to był rok, nie pamiętam. Spać nie mogłam ze strachu, że będzie znowu wojna. Ale tak naprawdę mnie to nie obchodziło, nie obchodziło mnie. <span style="font-weight: bold;">Czyli jesteśmy w 1956. Zdecydowała się pani wyjść</span><span style="font-weight: bold;">...</span><span style="font-weight: bold;"> </span>W 1956. To znaczy może jeszcze trzeba powiedzieć, że w międzyczasie wyszłam za mąż. W 1954 roku, 8 maja wyszłam za mąż za studenta z Politechniki, kolegę mojego męża, który też chodził do klasy do Batorego. A to wzajemne zauroczenie wyszło stąd, że... <span style="font-weight: bold;">Rozumiem, że to był pani pierwszy mąż skoro mówi pani: kolega mojego męża.</span> Pierwszy i ostatni. <span style="font-weight: bold;">To jak kolega męża? Musiała się pani przejęzyczyć</span>. A, kolega mojego brata! Kolega mego brata!
    </section>
    <section>
        <time>10895</time>Kolega Jurka, który chodził też z nim do Batorego. Kolega Jurka. Znaliśmy się. On mnie zresztą odprowadzał, ten mój mąż, na randki! Taki też miałam epizod zabawny, Bóg mnie ustrzegł. Miałam, siostry mojej mamy syn był w wojsku tutaj i służył przy Belwederze i miał dowódcę. I jak mnie odnalazł – to znaczy wiedział, nawet nie musiał odnajdywać, bośmy dawno wiedzieli, gdzie kto jest – to ciągle prosił o zwolnienie na przepustkę. I ten dowódca kiedyś powiedział: <span style="font-style: italic;">No, no, słuchaj, to ja chcę zobaczyć tą twoją siostrę.</span> I kiedyś mi przyprowadził tego dowódcę i jakiś tam czas z tym dowódcą jakiś był romansik. Oczywiście proszę sobie nie wyobrażać, bo tam nawet żadnego pocałunku nie było. To wtedy to nie było tak szybko, jak teraz wszystko. I groziło mi nawet to zamążpójście za tego dowódcę, ale mnie odrzucili, bo taka niepewna ideologicznie i tak nic nie umie jeszcze, to nie dla takiego dowódcy z Belwederu.
    </section>
    <section>
        <time>10982</time>I na szczęście się tak. To mnie potem ten mój brat tak opowiadał, ten Antek. W każdym razie, dlaczego to mówię? Bo mnie ten mój mąż odprowadzał na te randki. Bo ten dowódca miał te służby przy Łazienkach, więc to był taki ładny spacer tam, tak że mówię: <span style="font-style: italic;">ja sama nie pójdę, ale chodź ze mną.</span> I Rysio mój chodził ze mną na te randki. A potem, ponieważ ja śpiewałam, urządzaliśmy też takie... Bo tak, jak mówiłam, że w gimnazjach urządzaliśmy te zabawy, ale i w biurach były też takie urządzane potańcówki, takie wieczornice to się nazywało. Wszystko to musiało się kończyć o określonej, dobrej godzinie i bezalkoholowe. W każdym razie w tym GUS-ie, jak to w GUS-ie duży GUS, był ktoś, kto grał pięknie na skrzypcach, w którym się też podkochiwałam, no bo jak grał, to musiałam się podkochiwać. I ja troszkę śpiewałam i brakowało nam kogoś, kto by nam, a Rysio mój umiał. <span style="font-weight: bold;">Na fortepianie.</span> I kiedyś go namówiłam, przyszedł do tego GUS-u i tak żeśmy we trójkę tam improwizowali.
    </section>
    <section>
        <time>11072</time>To znaczy były i płyty, ale ludzie bardzo lubili jak właśnie było to takie trio muzyczne, wokalne. Aha, jeszcze co powiem na takie psychologiczne uzasadnienie pewnych, może nie sympatii, ale takiego lepszego myślenia. Wtedy było cudownie sprowadzanej muzyki i piosenek radzieckich, głównie radzieckich, bo to były różne: rosyjskie, gruzińskie i ukraińskie. Mnóstwo tego było. Rzeczywiście to piękne rzeczy, naprawdę. Prześliczne, melodyjne, takie paduszan. One bliskie są, bo to słowiańskie wszystko. To takie naprawdę bliskie, tęskne, takie szczypanie. Tak że to było też to, że myśmy dużo śpiewali tych piosenek. Chcieliśmy to śpiewać po polsku, wobec czego tłumaczyło się to i stąd troszeczkę tego rosyjskiego też lepiej żeśmy przyswajali.
    </section>
    <section>
        <time>11150</time>I tak ten mój mąż wsiąkł w ten fortepian. Rysio wsiąkł, został. Natomiast rodzina mojego męża jest rodziną wileńską. Oni tu przyjechali, przyjechali przed wojną. Oni byli tu. To znaczy inaczej. Teść tu gdzieś pracował w tych zakładach, w zakładach broni. W Skarżysku chyba było Kamiennej taki zakład. Oni potem po wojnie też byli. Wojnę oni spędzili w Wilnie, bo mąż mi opowiadał, jak ojciec ich brał i pokazywał, jak samoloty jeżdżą,latają. Natomiast po wojnie tutaj, jak to wszyscy stamtąd, czyli repatrianci byli. Przyjechali tutaj, zakotwiczyli się w Łodzi, a potem z Łodzi przyjechali tutaj. Teść był inżynierem, więc pracował, do banku go wzięli. Potem się wyszkolił, był specjalistą od kas. Dozorował tam tych różnych technicznych instrumentów.
    </section>
    <section>
        <time>11225</time>I dostali, ponieważ żyli jeszcze rodzice mojego teścia, a oni sami mieli dwóch chłopców, wobec czego dostali takie spore mieszkanie, dziewięćdziesiąt parę metrów na Flory. Śliczne miejsce, naprawdę. Z tym że to też oczywiście mieszkanie gorszego gatunku, ponieważ przedwojenne, secesyjna, które miało i front, i podwórko, i oni dostali tę część podwórkową. Olbrzymi pokój jeden, wspaniała, piękna kuchnia, ogromne dwa przedpokoje, cudownie duża łazienka i drugi pokój, powiedzmy jak to, bez tej wnęki, i trzecia taka służbówka, jak to się mówiło, wejście od kuchni. Więc tutaj oni zamieszkali i stąd ten mój mąż się znalazł w tym Batorym. No i co? Aha, no i żeśmy się pożenili. Ja pracowałam. Myśmy się pożenili w 1954 roku. <span style="font-weight: bold;">Jak taki ślub wtedy wyglądał?</span> Kochanie, ślub był cywilny.
    </section>
    <section>
        <time>11292</time>Aha, bo to jeszcze muszę powiedzieć. Tak, bo to jednak, myślę, też może zainteresować ludzi, bo to też takie. Chodziłam do tej ochronki, miałam wspaniałe przygotowanie religijne z dość dużym oczytaniem literatury chrześcijańskiej, z tym modleniem w piwnicy. I wróciliśmy do tej straszliwej Warszawy po tych wszystkich traumach, po tym człowieku jedzonym żywcem przez wszy, jak pani mówiłam, w tej stacji. To nie było takie moje wnętrze bardzo radosne. Ono było jednak, jak na takiego małego człowieczka, ono było za bardzo nasycone tymi wszystkimi, przerażającymi i niemieszczące się nawet w wyobraźni sytuacjami. I któregoś razu, nawet nie wiem, czy poszłam z nimi czy sama... Na Miodowej do dzisiaj jest ten kościółek grekokatolicki, ale poza tymi śpiewami przecudownymi Hospody Pomiłujsa – oni cudownie śpiewają, wszyscy, wszyscy od takiego – to kazanie było po polsku. I musiało to być z jakiejś tam okazji, że Pan Bóg jest taki miłosierny.
    </section>
    <section>
        <time>11410</time>I właśnie ten ksiądz powiedział, że Pan Bóg jest tak aż miłosierny, że przebaczył – ja znałam to nazwisko, ale to, co złe, to nie zapamiętuję, a poza tym pani pewnie wie. Któryś z tych hitlerowców potężnych przed śmiercią się nawrócił i on dał przykład tego wielkiego... Ja dzisiaj to rozumiem, ale wtedy to nie był czas na takie kazania. To jeszcze było za wcześnie. To nie można było mówić w czasie, kiedy trupy do połowy spalone leżały na jezdni. To była zbrodnia! Nie wolno było tak powiedzieć wtedy! Tak ja to odebrałam. Tak to zadziałało na mnie i dlatego tak to ostro mówię. Ponieważ mnie to tak odtrąciło od Kościoła, że ja... Jeszcze tak nie orientowali się bardzo te moje ciotki i tak dalej, ale to mnie zupełnie od tego odtrąciło.
    </section>
    <section>
        <time>11494</time>I mnie się wydawało, że ja przestałam wierzyć w Boga. To nieprawda, bo ja w tego Boga, bo ja powiedziałam: <span style="font-style: italic;">ja i bez Ciebie będę w porządku.</span> To taka była jakaś moja rozmowa z tym Panem Bogiem. I tak się starałam. Mnie się wydawało, że ja to wszystko wymyślam, ale ja po prostu starałam się być taka, jakie dostałam wychowanie. Natomiast tylko przestałam z tym Kościołem być w parze. I tak to było bardzo długo. W każdym bądź razie w tym 1954 roku ten ślub żeśmy wzięli tylko cywilny. <span style="font-weight: bold;">Ale czy to była taka wtedy taka uroczystość jak... </span>Kochanie, uroczystość była przepiękna! Natomiast ślub był tylko cywilny, stąd też i te dwa nazwiska, bo nowoczesna dziewczyna nie mogła wziąć nazwiska męża, musiała zostawić swoje. Nie wiadomo po co, bo to jest utrapienie.
    </section>
    <section>
        <time>11551</time>Nie wiem, czy pani mężatką jest czy nie, ale broń Boże, niech pani nigdy se na to nie tego, bo to tylko jest taki ogon niepotrzebny w tych wszystkich dokumentach. No chyba, że się jest nie wiem kim. Ten ślub był piękny, ponieważ te moje ciotki one cieszyły się, że będą miały spokój! Ja tak myślę, że nareszcie się nie będą martwiły, czy ja im to dziecko przyniosę do domu czy nie. Piękne było to wesele! Jedzenia było mnóstwo. Pokoik był 13 metrów na tej Senatorskiej, były dwie szafy i na tych szafach siedzieli ludzie, tam się podawało im ten alkohol. Ta moja ciocia Markuszewska, mama tego Jurka, przyszła z kuzynem, który grał na harmoszce. No co ci sąsiedzi przeżyli, to naprawdę byli nadzwyczajni. W każdym bądź razie to weselisko takie było piękne. Natomiast to wszystko było bardzo nie po myśli rodziców mojego męża i dzisiaj, i dużo wcześniej ja się nie dziwię.
    </section>
    <section>
        <time>11623</time>Ponieważ był to student, który nawalił pierwszy rok na Politechnice. Przedtem za to, że zadowcipkował nie w tym momencie, gdzie trzeba, to w Batorym też został jeden rok, a był bardzo zdolny. <span style="font-weight: bold;">A na Politechnice zawalił dlaczego?</span> Bo grał na gitarze i włóczył się. Ale nie ze mną, nie ze mną. Jak mnie podgrywał, to wtedy już zaczął być normalniejszy, bo to wszystko było normalne. Natomiast jak z tą gitarą... Ja gdzieś mam jego zdjęcie takie z gitarą. I oni po prostu się bali, bali się. W 1954 roku to myśmy mieli po 21 lat. On żadnego przygotowania do życia. Ja niby pracuję, ale kto ja jestem? No nikt ja jestem! Sierota! Tu syn inżyniera. Prawdopodobnie myśleli dla niego o jakimś innym związku. I na pewno nawali te studia. <span style="font-weight: bold;">Nie było takiego pomysłu, żeby poczekać ze ślubem aż będziecie mieli jakąś ustatkowaną sytuację? </span>Nie, nie.
    </section>
    <section>
        <time>11693</time>Ale ja myślę, że to było głównie moje parcie. Że ja pozbawiona domu rodzicielskiego, chciałam mieć już swój dom. Ja nie skarżę się, ale ponieważ to było wszystko razem. Na przykład moja pierwsza pensja poszła na coś tam, już nie pamiętam na co dla Jurka. Ciocia powiedziała: <span style="font-style: italic;">To wiesz, to weźmiemy, kupimy coś Jurkowi. </span>Na przykład myśmy byli dożywiani, dlatego że ciocia całe życie pracowała w kuchni, a w kuchni jak to w kuchni, zawsze jest jakieś jedzenie. Więc na przykład po to jedzenie nie Jurek chodził, tylko ja chodziłam do niej, żeby ona nie dźwigała. A jak przynosiło się, to zawsze było: <span style="font-style: italic;">To dla Jurka.</span> To nie dlatego, że ona mnie nie kochała. Ona mnie też kochała, tylko to był jej syn. To jest zupełnie oczywiste. Natomiast to było coś takiego i ja chciałam wreszcie być jakby na swoim. Oczywiście to wszystko idiotyzm. Ale ja nie żałuję tego, że to tak było. To w zasadzie niczego nie zmieniło.
    </section>
    <section>
        <time>11768</time><span style="font-weight: bold;">No właśnie, jak zorganizowaliście swoje życie, mieszkanie?</span> Kochanie, mieszkaliśmy dalej na Senatorskiej. Mój brat wcześniej się ożenił niż ja, więc wyprowadził się. Ten jego ojciec wyprowadził się na wieś do jakiejś tam pani, z którą się potem ożenił, bo to się rozleciało to małżeństwo mojej cioci. Moja ciocia była sobie z innym panem, a myśmy sobie na tej Senatorskiej tak pomieszkiwali. Było strasznie. To były jakieś cholernie ciężkie zimy. Nam woda w wiadrze zamarzała. Nie było wody. Tej wody nawet jeszcze wtedy na korytarzu nie było, tylko trzeba było do tej pompy, jak pani mówiła, schodzić na dół na podwórko. Ubikacja była na podwórku i w lecie to jeszcze w lecie, ale zimą wszystko zamarzało, nie było się gdzie załatwić. To naprawdę niewyobrażalne. Ja nie wiem, czy ja bym dzisiaj mogła dopasować się do tego. A on z tej Flory, z tej łazienki, z normalnego pokoju na pierwszym piętrze, ciepłego, wprowadził się na tą Senatorską.
    </section>
    <section>
        <time>11831</time>Ale ja jestem zakapior jeśli chodzi o takie postanowienia. Tu jeszcze z tym Bogiem tak powiedziałam: <span style="font-style: italic;">Ja ci pokażę.</span> Wobec tego skończył te studia, nawet magisterskie. I tak po drodze ci rodzice Ryszarda się do mnie, do nas przekonywali, nabrali do nas zaufania. Dzieci żeśmy nie poczęli. Nie było mowy o dzieciach, bo w takich warunkach to byłaby zbrodnia jeszcze tworzyć dzieci. I wobec tego nie było żadnego zagrożenia, syn się wykształcił i było bardzo wspaniale z nimi. Oni bardzo mnie szanowali, lubili. Jakiś czas nawet żeśmy pomieszkiwali troszkę jak było gorzej. Poza tym jak ja kończyłam te... Aha, bo gdzieś tam ci muszę jeszcze powiedzieć, że zaczęłam studiować jeszcze w GUS-ie jak pracowałam. Jak skończyłam to liceum, technikum statystyczne, to trzeba dalej i tutaj to SGH skończyłam.
    </section>
    <section>
        <time>11901</time>Wtedy się nazywało SGPiS. Ale już zaocznie, więc to żadna przyjemność, naprawdę. I wtedy odkochali mnie w rosyjskim! Bo ja ten rosyjski w tych piosenkach jest taki cudownie śpiewny, piękny, miękki, no to te sriedctwa, projeswodctwa na tej uczelni, ten techniczny, ekonomiczny język jest potworny! Twardy, paskudny i tak dalej. I te wszystkie niepotrzebne wiadomości, które tu zaczęłam zdobywać. Okazało się, że ta statystyka tylko zostaje tym, czego można się uczyć. A geografia, uczenie się na pamięć, ile w Związku Radzieckim się wydobywa ropy naftowej, w którym roku i ta historia WKP(b) na pamięć – naprawdę na pamięć się uczyłam – no to to już bezsens był kompletny. I tak to się zaczęło myślenie takie normalniejsze. <span style="font-weight: bold;">I gdzie pani wylądowała po tym GUS-ie i po tych studiach?</span> Po tym GUS-ie załatwili mi teściowie przez swoją przyjaciółkę, też wilniuczkę, która gdzieś tam pracowała i wiedziała, że tworzy się w Warszawie przedsiębiorstwo przy ministerstwach chemii.
    </section>
    <section>
        <time>11979</time>Takie przedsiębiorstwo kopalniane, które będzie budować kopalnie, ale w chemii: pirytu, tam... Jak to się nazywało? Takich tych kopalin: siarkę. Tą odkrywkową kopalnię, to przecież ja w tym przedsiębiorstwie pracowałam, to moje przedsiębiorstwo to robiło. Czasami, żeby utrzymać się w tej Warszawie, żeby nie mówili, po co takie przedsiębiorstwo, to łapali jakieś takie roboty, jak na przykład był Pawilon Chemii. Pani już pewnie tego nie wie. Teraz jest tam zrobiony naprzeciwko Smyka. <span style="font-weight: bold;">Takie małe coś? </span>Takie małe coś, a teraz taki ładny budynek. On tak od Alej Jerozolimskich jest paskudny dla mnie, ale jak przeszłam, tam szłam od placu Trzech Krzyży, to to bardzo piękny zakątek się zrobił, taki wielkomiejski. Naprawdę ładnie. Polecam taki spacer tam. Bo od Alej Jerozolimskich to ten gmach taki ponury jest, ciemny, a tam jakiś był podświetlony, ładnie to było.
    </section>
    <section>
        <time>12040</time>W każdym bądź razie wylądowałam w tym przedsiębiorstwie i wie pani, że ja przyszłam tam na najniższą stawkę i tu w GUS-ie zarabiałam 600 złotych z groszami, a tu od razu dostałam 800 z czymś. Najniższą, jaką można było dostać. <span style="font-weight: bold;">A czym się pani zajmowała w tym przedsiębiorstwie?</span> Kochanie, pracowałam ponieważ jednak tą statystkę umiałam. Umiałam też myśleć statystycznie i tak dalej, więc zatrudnili mnie w dziale planowania. I tam taki rzutki przyszedł... Nie, najpierw to muszę też powiedzieć, bo to wielka rzecz zupełnie. Aha, zmieniłam tę pracę w 1956, tak, w 1956. I jak to wtedy jednak, dużo było Żydów na funkcjach kierowniczych. Dział planowania dostał w opiekę właśnie Żyd z Łodzi. Wspaniały człowiek! Ale nic nie umiał. Ale człowiek, no mówię pani, cudowny zupełnie. On był jak ojciec dla mnie.
    </section>
    <section>
        <time>12117</time>I on mi mówił, że on nie umie tego, ale kazali mu, no to on jest! Ale ty się nauczysz - on tak tego, naprawdę taki. I rzeczywiście, ponieważ to było wszystko organizowane, to nikt nic nie umiał tak naprawdę, można powiedzieć. Bo jak to wszyscy nowi, każdy tam z jakimś zasobem wiedzy przyszedł, ale jak to zorganizować, żeby to wszystko funkcjonowało, to nikt nie wiedział. I tak w miarę tego tam bycia... To tak przez dwa lata, myślę, to tak jakoś funkcjonowało i jak się zrobił 1968 rok, to ten mój Adam to starszy człowiek był, żonę miał Polkę – wyjechał do Izraela. Powiedział: <span style="font-style: italic;">Ja nie mogę. Wiesz, ja nie mogę.</span> Stary, przedwojenny komunista, który tyle wycierpiał. Tak chciał, żeby to było lepiej, żeby teraz mi byle gówniarz robił przykrości. Coś tam innego, pewnie jeszcze dosadniej mówił. I wyjechali do tego Izraela.
    </section>
    <section>
        <time>12196</time>Płakałam po nim, jak po ojcu. Potem jeszcze troszkę żeśmy korespondowali, ale... Prosił o książki, więc mu jakąś paczkę z książkami wysłałam. On tu jakieś Ryszardowi skarpetki przysłał. <span style="font-weight: bold;">Ale był zadowolony z tego, jak mu w tym Izraelu było?</span> Nie pisał. Nie, na pewno nie. Na pewno nie! To za stary człowiek był na to. Poza tym tam też nie był raj! Tam też byli bardzo różni ludzie i tak naprawdę to ja nie wiem, co on umiał, przyznam szczerze. <span style="font-weight: bold;">A czy on tutaj w tym biurze też miał jakieś przykrości w 1968 czy poza? </span>Nie, nie wiem. W biurze tam nie było. Nie, nie wiem. Partyjne musiały być. On był w partii. A ponieważ jak przyszłam do tego przedsiębiorstwa, to i skończyło się moje ZMP. Nie było mnie już. W ogóle nikt się mnie o to nie pytał. Nic, po prostu to umarło siłą taką naturalną, tak że ja byłam poza wszystkim i nikt nie mnie w to nie wtajemniczał.
    </section>
    <section>
        <time>12260</time>Trochę potem tak, jak zaczęły się te z Kołakowskim te przepychanki, a ja już tutaj, ponieważ mój brat był bardzo uwikłany w te wszystkie rzeczy, to już trochę wiedziałam i czasami zabierałam głos, że co to za rewizjoniści, że chcą tylko, żeby było lepiej, że coś tam, no i kiedyś tam kadrowiec mi powiedział: <span style="font-style: italic;">No, no no. Czy ty jesteś taka czy ty taka? </span>Ale nie było jakichś, nie, nie. W takich małych instytucjach, jak ludzie coś zorganizowali, to jednak coś łączy wtedy taką grupę. Natomiast myślę, że były jakieś naciski od góry na tego. W każdym bądź razie tutaj taki miałam epizod z tym Adamem. Kirshenbaum jeszcze się do tego nazywał. <span style="font-weight: bold;">No to faktycznie.</span> Tak. A ta pani Zofia, jego żona... Byli bezdzietni. Byli bezdzietni, wobec czego nie było to takim wielkim przeorganizowaniem. I taki był ten.
    </section>
    <section>
        <time>12328</time><span style="font-weight: bold;">Ja podejrzewam, że jakoś przed tym 1968 rokiem pewnie urodziła się pani córka, prawda?</span> W 1963. Boże, jak ja już tu zaleciałam. Aha, no właśnie! Bo jak to było? Bo myśmy mieszkali na tej Senatorskiej, mieszkali. Nieeee, on nie w 1968! Ja przeszłam w 1956 roku. Nie, nie nie. Wszystko pokiełbasiłam. W 1956 roku zaczęłam pracować. To przed tym była też nagonka. Co to było? Kurcze, jak to było, że on wyjechał? Coś było. <span style="font-weight: bold;">No było coś na początku lat 60. Edward Czerny wyjeżdżał.</span> Nie, no było chyba... Proszę? <span style="font-weight: bold;">Wiem, że na początku lat 60. Edward Czerny wyjechał.</span> No to wtedy! To w tej pierwszej, pierwszych takich tych czystkach. No widzi pani, ja mam za mało tego podłoża historycznego w pamięci. Było, że on wyjechał, bo on powiedział: <span style="font-style: italic;">Nie będzie mi byle gówniarz tego. </span>
    </section>
    <section>
        <time>12405</time><span style="font-weight: bold;">Czyli to było jakoś na początku lat 60. jak wyjechał, tak? </span>No na pewno, no na pewno, bo jeszcze nie było Moniki. Nie, nie, na pewno, na pewno. Tak, tak, na pewno. Czyli to musiało być... Jak to było? No nic, może sobie przypomnę jak pani pójdzie, to wtedy uzupełnimy to, jeżeli będzie pani zainteresowana. Natomiast tak. Mieszkaliśmy na tej Senatorskiej i mój mąż w międzyczasie zrobił tą Politechnikę przecież. Wobec tego był pełnokrwisty inżynier. Gdzieś tam pracował w jakimś przedsiębiorstwie, ale potem tu ja go ściągnęłam. Znaczy zapytałam, czy on nie mógłby pracować razem w tej instytucji i go przyjęli do tego kopalnictwa też. I jak już żeśmy razem mieszkali, znaczy pracowali, to już żeśmy byli taką silniejszą grupą. I w tym czasie to moje przedsiębiorstwo, ci ludzie... Ponieważ tam było sporo ludzi młodych bez mieszkań, wobec tego coś tam pokombinowali i były jakieś takie pobudowane domy na Grochowie, gdzie moje przedsiębiorstwo miało w tych domach mieszkania. Nie całe domy, tylko ileś tam tych mieszkań. I na tej Rozłuckiej była taka jedna klatka schodowa i myśmy tam w 1961 roku dostali takie mieszkanie, jak to.
    </section>
    <section>
        <time>12507</time>Identyczne, tylko kuchnia była przy oknie, na pierwszym piętrze. Z tym, że wtedy trzeba było zapłacić kaucję. Była praca, wkładało się pieniądze i jak żeśmy się wyprowadzali, to żeśmy dostali zwrot tych pieniędzy. Ale tak żeśmy mieszkali i jak w 1961 roku żeśmy się wprowadzili. Mój mąż oczywiście jeździł na budowy, potem był w Złotym Stoku w kopalni złota. Ja bardzo mało miałam. Myśmy zapłacili za to tą rozłąką, bo on bez przerwy był w terenie. To nie było tak że on przyszedł i siedział za biurkiem, tylko ponieważ to były kopalnie w terenie, to ci panowie inżynierowie musieli jeździć i doglądać. To nie było tak, że oni siedzieli. Wobec tego on całe tygodnie był... A tam na ten Złoty Stok, do tego Złotego Stoku go wysłali, siedział na budowie, prowadził budowę. Nawet tam u niego kiedyś byłam. Taka dziura straszliwa, okropna. Też mam zdjęcie gdzieś jego z tej budowy. Tak to było.
    </section>
    <section>
        <time>12576</time>Ale powiem pani, że jak już tu w tym mieszkanku żeśmy takie gniazdko uwili, było cieplutko i łazieneczka, i w zasadzie już nie było powodu, żeby nie mieć dziecka, no to mój mąż zorganizował batalię. Też mogę to pani, ale tylko pani tak pokażę potem może. Zorganizował batalię i ta moja przyjaciółka, która jest na tych zdjęciach, moja teściowa zebrały się kiedyś razem i powiedzieli: <span style="font-style: italic;">Dosyć tego, musi być dziecko.</span> <span style="font-weight: bold;">Pani się jakoś nie paliła, jak widzę, do tego. </span>Wie pani co? Jak się strasznie bałam, że ja nie potrafię dziecka wychować, że ja nie mam umiejętności do tego. Poza tym prawdopodobnie nie czułam takiego instynktu. Bez przerwy tylko były kłopoty, bez przerwy było to tylko życie, jakie było. Oczywiście było i pięknie, tak jak mówiłam. I tańczyłam, i śpiewałam, i tak dalej, ale było to takie ciężkie życie, siermiężne bardzo. A do tego myślałam, że ja nie mam w ogóle żadnych umiejętności wychowawczych, że jak ja sobie poradzę, jak to będzie.
    </section>
    <section>
        <time>12645</time>I wtedy teściowa powiedziała: <span style="font-style: italic;">No to ona będzie przychodzić do tego dziecka.</span> I tak było. Rzuciła pracę. Była telefonistą w Orbisie, w tym hotelu, Grand Hotelu. Tam bardzo ją szanowano. Taka była telefonistka, że nawet jej przynoszono prezenty, bo umiała połączyć, jak trzeba było to dotąd. No naprawdę. Taka stara szkoła wileńska. I tak się Moniczka urodziła w 1963 roku. Miała być Ewa, ale w tym samym czasie w pokoju, w którym pracowałam, kolega, który też tam mieszkał na Grochowie, też dostał mieszkanie, jemu urodziła się w marcu córeczka, a nam w kwietniu Monika. To oni nazwali ją Ewa, no to nie mogły być dwie Ewy z jednego pokoju. To drugi kolega rzucił: <span style="font-style: italic;">No to Monika może?</span> No to Monika. Mąż zaakceptował i tak mamy Moniczkę.
    </section>
    <section>
        <time>12702</time><span style="font-weight: bold;">Jak wyglądało wtedy zdobywanie tych wszystkich rzeczy, których dziecko potrzebuje: łóżeczek, wózeczków, całego tego?</span> Kochanie, ponieważ tak, ja mam to RH-, miałam naprawdę trudną tą ciążę w tym znaczeniu, że na początku musiałam leżeć w szpitalu, bo miałam zatrucie ciążowe. W ogóle dokąd nie poczułam ruchów, to ta ciąża była wielkim utrapieniem dla mnie. Ja naprawdę tego dziecka nie chciałam. Monika zresztą to wie. I mnie wtedy powiedziała taka lekarka, leżała już na końcówce, bo wtedy wszyscy razem leżeli na Karowej. To nie było tak! To też osobny rozdział. W każdym bądź razie ona mi wtedy powiedziała, ona z taką czułością na mnie patrzyła ta lekarka leżąca z tym brzuchem dużym takim. A jeszcze w tym pokoju leżała kobieta z Kłodzka, która miała tę chorobę krwi. Jak to się nazywa? Hemofilię. Dostała krwotoku, a była też w ciąży i uratowali to na tej Karowej. Takie było to, i to była jeszcze salka przechodnia, bo to był korytarz kiedyś przed wojną.
    </section>
    <section>
        <time>12780</time>A do tego jeszcze ja miałam tą straszliwą anemię, tego żelaza mi wstrzykiwali. Kiedyś mi wstrzyknęli, to upadłam, bo uparłam się, że będę na stojąco miała. Tak że ja to miałam okropne. I ta lekarka tak ładnie na mnie... A przecież nie miałam tych rodziców, nikt właściwie czule do mnie nie przemawiał tak naprawdę. Karmiono mnie, ubierano, ale czułości ja nie miałam. Ją tylko pamiętałam od matki. I ona tak czule do mnie zaczęła przemawiać: <span style="font-style: italic;">Niech się pani nie martwi. Zobaczy pani. Jak pani tylko poczuje takie delikatne ruchy, zobaczy pani, jak pani będzie chciała tego dziecka.</span> I tak było, i tak było. Cudownie było potem, to nadzwyczajne zupełnie. I jakoś mi tę hemoglobinę podnieśli tymi zastrzykami i na własną rękę wyszłam z tego szpitala. Ryszard wziął załatwił wczasy do Bułgarii, posezonowe w październiku. Żeśmy pojechali do tej Bułgarii na własne ryzyko i to było cudowne, ponieważ tam było mnóstwo owoców.
    </section>
    <section>
        <time>12854</time>Posezonowo, wobec czego luksusowo. Cieplutko. On się mógł jeszcze kąpać, ten mój Ryszard, w morzu w październiku. I ja te dwa tygodnie tam z tą ciążą cudownie to dziecko dopieściłam tymi winogronami, tymi brzoskwiniami, tym wszystkim. To było fajne, fajne bardzo. No i mam tą Moniczkę cudowną, kochaną, której nie chciałam. Ale nie ukrywam tego przed nią, ona wie. I jak się urodziła... Aha, pytała pani... <span style="font-weight: bold;">Ale czy to były takie czasy, że łatwo było o te rzeczy dla dzieci, o to wszystko?</span> O kochanie, nic nie było! Nic nie było! Aha, dlaczego to wszystko pani opowiedziałam z takimi szczegółami? Dlatego, że ja niby jestem nowoczesna i taka, i siaka, natomiast gdzieś tkwią we mnie takie jakieś zabobony. Ja powiedziałam:<span style="font-style: italic;"> Nic nie wolno kupić dokąd ja nie przyjdę z dzieckiem.</span> Ja się po prostu bałam, że ja tego dziecka nie urodzę. Bo naprawdę było to zatrucie ciążowe. Co miesiąc musiałam chodzić na takie branie krwi. Ryszard też chodził, żeśmy sprawdzali te przeciwciała.
    </section>
    <section>
        <time>12927</time>One troszeńkę były. Nie wiadomo było, czy to dziecko się w ogóle urodzi. Nie wiadomo było, jakie się urodzi. Nic nie było wiadomo. Niby jakieś tam USG mi zrobiono i nawet było podejrzenie, że ciąża może być bliźniacza, ale ani nie wiedzieliśmy jakie... Zresztą nie chcieliśmy wiedzieć. Natomiast było takie zagrożenie. To nie jest tak do końca, że ja jakaś fiśnięta, ale że było uzasadnienie moich obaw. Bałam się, że jak zaczniemy kupować, chodzić... A tak trzeba było, bo nic nie było przecież. Natomiast ja wiem, że oni tam z teściową i ta moja przyjaciółka, oni wszystko to pomaleńku szykowali, żeby to potem nie było problemu. I tak było, że ja przyszłam z tym dzieckiem i... Aha, i jeszcze było zabawnie, bo myśmy oboje chcieli właśnie dziewczynkę. I jak się urodziła dziewczynka, to w ogóle nie wiedzieliśmy, że to... Ja nie wierzyłam, że to moje.
    </section>
    <section>
        <time>12989</time>W każdym bądź razie było rzeczywiście zdobyczne, ale ci moi teściowie i ta moja przyjaciółka, oni wszyscy byli nadzwyczajni! Latali po całej Warszawie. Z tym, że chyba były jakieś przydziały na coś, mi się zdaje, że coś tam chyba było z przydziału. Tylko nie wiem, bo to łóżeczko było bardzo szybko. To jest pierwsza zabawka, którą kupili Monice, jak była maciupeńka. Oczywiście, że to Kalulu, nazwał to mój Ryszard. Przecież to ładne jest, niech pani zobaczy, jaki on zabawny z tymi portkami opuszczonymi i z tym tutaj. Natomiast on miał i policzki, i usteńka, i tu był jakoś tam troszkę zauważalny, kolorowy. No i do dzisiaj jest. <span style="font-weight: bold;">To historyczna zabawka.</span> To kupione jak ona się... To w 1963 roku to kupione. To pierwsza jej zabawka. Ale wszystko było zdobyczne, na przykład teść jak dostał gdzieś... Nie dostał, tylko wystał cytrynę, to leciał tu z Flory na Rozłucką, przywoził mi tę cytrynę. Naprawdę to nie mieści się w głowie nawet, jak to było to wychowywanie.
    </section>
    <section>
        <time>13079</time><span style="font-weight: bold;">Ale pani przeszła wtedy na urlop macierzyński, tak?</span> Byłam na urlopie. To znaczy tak. Ponieważ ja do końca z tą ciążą chodziłam, ja przed... Bo to było tak, że niby trzeba było mieć te dwa tygodnie przed urodzeniem, ale w tej mojej firmie lubiano mnie i cieszono się też, że ja w końcu mam to dziecko, to ja do końca chodziłam z tą ciążą. Poza tym leżeniem w szpitalu na początku, to potem nie było leżeń, tylko były te kontrole, ale to bezboleśnie dla firmy. Poza tym, jak trzeba było, to i do domu brałam pracę. To już w ogóle nie było mowy. Czyli miałam tak: urlop te trzy miesiące, te dwa tygodnie przed tą tego, nie wiem, i jeszcze coś mi, tak że byłam chyba ze cztery miesiące w tym domu bez przerwy. Natomiast zwolniła się teściowa, przychodziła, ja wróciłam do pracy.
    </section>
    <section>
        <time>13147</time>Ponieważ moja teściowa, bo jeszcze urodziła po wojnie takiego nadprogramowego syna i wtedy nie miała pokarmu, ona mnie już tak pilnowała, żeby tego pokarm był, że to był straszny problem, bo ja tego pokarmu rzeczywiście miałam mnóstwo. Monika wspaniale ciągnęła. Ale ponieważ mnie ta teściowa pilnowała, ja musiałam ściągać ten pokarm, żeby te piersi były puste, i przyjeżdżała pani z laktarium i zabierała dla innych dzieci. Natomiast potem, jak poszłam do pracy, musiałam ściągać ten pokarm, bo przecież nie mogłam siedzieć, bo mnie to kapało! Przy czym no naprawdę tak wspaniali byli ci ludzie, z którymi pracowałam. Pracowałam z samymi mężczyznami. Nigdy nie było żadnych głupich uwag czy czego, bo ja w pewnym momencie musiałam wyjść i ściągać ten pokarm. I dobrze. I potem poszła Monika do przedszkola tam, a potem w 1968 roku żeśmy się przeprowadzili tu. <span style="font-weight: bold;">Na Batorego. </span>Tak.
    </section>
    <section>
        <time>13220</time>I to też taka historyczna ciekawostka, że tam żeśmy mieszkali w takim mieszkaniu, ale żeby się przeprowadzić tutaj – bo tutaj żeśmy się przeprowadzili do tak zwanego M5 – to znaczy, że musiało zamieszkać pięć osób. Było to 54 m na ósmym piętrze, tam, pierwsze mieszkanie od schodów. Ale żeby zamieszkać, trzeba było mieć te pięć osób. Wobec tego, żeśmy rodzinnie podjęli decyzję, wszyscy się zgodzili, że zameldujemy dziadków, rodziców teściowej, którzy też w międzyczasie przyjechali. Bo w międzyczasie umarli rodzice teścia, a przyjechali teściowie z Wilna teściowej. I teraz problem, ponieważ w tamtym mieszkaniu nie można było zameldować tych dziadków, bo tam za ciasno! A tu nie można się zameldować, bo bez nich będzie za mało! <span style="font-weight: bold;">No tak, te rozgrywki pod tytułem, kogo zameldować to trwały. </span>Ale ponieważ to w kraju Polaków, to wszystko udało się tam załatwić. Tam tą administracją, tymi meldunkami też nie zajmował się ktoś z urzędu gminy, tylko też tam z jakiejś firmy, z którą współpracowała moja instytucja, dzięki której mieliśmy tą, pion ten. I jakoś on załatwił to.
    </section>
    <section>
        <time>13318</time>Też musiał gdzieś załatwić. Oczywiście wszystko za jakiś głupi alkohol tylko. To nie były jakieś naprawdę ani pieniądze. To tak się mówi o tych łapówkach. Nie, to były takie, wie pani. Na tym szczeblu takich zwykłych ludzi to były po prostu zwykłe rzeczy. To raczej były grzecznościowe. Ale było to załatwianie! Zameldował u nas tych dziadków. Do końca życia będę mu za to wdzięczna. I potem już tu żeśmy się zameldowali bez problemu. Oczywiście dziadkowie nigdy tu nie mieszkali ani tam, bo mieszkali na Flory, a potem gdzieś tam pojechali. To znaczy dziadek umarł, a babcia gdzieś tam pojechała do następnego dziecka. To taka dygresyjka ówczesnej rzeczywistości mieszkaniowej. <span style="font-weight: bold;">I co, już do emerytury pracowała pani w tej firmie?</span> Kochanie, nie. Potem jednak zaczęła się taka deglomeracja w Warszawie.
    </section>
    <section>
        <time>13379</time>Zaczęli wyrzucać firmy, które rzeczywiście no nie miały wielkiej racji bytu. Niby to nie było takie bezsensowne, bo i Tarnobrzeg, i Tarnopol, i wapno, kopalnia soli, to takie było rozrzucone po Polsce. To nie było tak, że to Śląsk był, nie. <span style="font-weight: bold;">Czyli to była ta akcja decentralizacji, tak?</span> No tak by trzeba było, odczyszczenia Warszawy. No tak. Ale to nie było daleko po 1968 roku. Trza by zajrzeć, bo może to ma jakiś związek z tymi datami. <span style="font-weight: bold;">I zaproponowano pani wyniesienie się gdzieś tam w stronę Śląska?</span> Nie, nie, nie. To było bardzo przyzwoicie załatwione, ponieważ każdy z nas dostawał propozycję. Ja nawet nie wiem, gdzie ta moja firma poszła. Może ją w ogóle rozwiązano. Może to tylko zrobiono taką agenturkę przy ministerstwie. Już nie pamiętam tego, ponieważ zupełnie w inną stronę poszłam. Natomiast proponowano, proponowano i może gdybym skorzystała z tych propozycji, to inaczej by się moje życie potoczyło.
    </section>
    <section>
        <time>13456</time>Natomiast ja zawsze takie idiotyczne ambicje, chorobliwe, niepotrzebne. I z tą dziewczyną, która mnie tak wzięła w obronę wtedy w GUS-ie, że ja jednak tak społecznie dużo pracuję, to myśmy utrzymywały kontakt. Lubiłyśmy się i ona zawsze mi składała życzenia imieninowe. I przyszła do mnie. Ja pracowałam w tym moim przedsiębiorstwie, pracowałam wtedy w PAST-cie, w tym budynku, wie pani, tak? Ten budynek to też moje przedsiębiorstwo wyremontowało i tam pracowałam. I ona kiedyś przyszła i mówię właśnie, że kończy mi się przedsiębiorstwo. <span style="font-style: italic;">To świetnie!</span> - ona mówi. – <span style="font-style: italic;">Bo u mnie właśnie potrzeba, wiesz, do mojego działu.</span> I zaczyna mi tam coś opowiadać. A to było Biuro Obrabiarek i Narzędzi na Nowogrodzkiej w tym budynku bankowym naprzeciwko „Romy”. Lokalizacja dobra, przyjaciółka i większe pieniądze też. Nie, pieniądze dla mnie nie, bo ja w tym Przedsiębiorstwie Budowy Kopalń całkiem nieźle zarabiałam. Nawet był czas, że więcej od męża.
    </section>
    <section>
        <time>13540</time>Ale w każdym bądź razie... Ale tak, no. I tam mnie przyjęto na kierownika działu. I to był błąd ponieważ tak. To nie znaczy, że ja tam źle pracowałam, tylko to przerastało... To znaczy inaczej. Ja się przyzwyczaiłam już do czegoś w tym Przedsiębiorstwie Budowy Kopalń, w którym pracowałam tyle lat, czegoś się tam nauczyłam, pewne rzeczy wtedy załatwia się automatycznie. Natomiast tu weszłam w zupełnie coś innego. Okazało się, że ta moja przyjaciółka niewiele wie. Dlatego, chociaż odszedł kierownik działu i ona tam pracowała wiele lat, nie została tym szefem działu. Aha, i cholernie rozrabiała! Była partyjna, była sekretarzem partii, tylko nie wiem, czy pierwszym czy drugim. I jak ona zaproponowała mnie, to ten dyrektor, chociaż też partyjny, powiedział mi, że zaniósł modły do nieba, bo pomyślał sobie, że będzie miał spokój.
    </section>
    <section>
        <time>13612</time>A tu wykształcenie pełne, pani magister ekonomii po takim stażu wielkim, też z przedsiębiorstwa. I zaczęłam tam pracować. Ale ponieważ wielkie ambicje, zorientowałam się, że ja tu wiele muszę jednak się nauczyć, a niebardzo mam od kogo, wobec tego ogromnie to przeżyłam. I jakoś tak źle się poczułam. To był 1968 rok. No tak, a myśmy wtedy wrócili... Nie, to było wcześniej. No, nieważne też. W każdym bądź razie źle się poczułam, a już troszkę pracowałam, znaczy popracowałam tam. Miałam takie fajne dwie dziewczyny i jeszcze jedna taka pracowała. I ta Matulenko Ewa, jej mąż był lekarzem. Ale widać było, że ja się źle czuję. I kiedyś ona musiała mu coś szepnąć pewnie, i on kiedyś przyszedł i mówi: <span style="font-style: italic;">Wie pani, to zmierzmy ciśnienie.</span> Zmierzył mi ciśnienie, nic nie powiedział, tylko od razu wypisał skierowanie do szpitala. Ja nie mogę pójść do szpitala, jak zaczęłam dopiero co pracować, prawda?
    </section>
    <section>
        <time>13693</time>To to wobec tego poszłam do przychodni, coś tam mi dali na ciśnienie, coś tam to trochę zbiłam, ale tak to się zaczęło. Ja po prostu nie powinnam była tam pracować, ponieważ za duży był stres. Ja potem wszystko, ja zapoznałam się się z tym. Ja potem to wszystko bardzo fajnie sobie radziłam z tym i te dziewczyny były cudowne zupełnie. Myśmy taką fajną miały tego, naprawdę. I ten dyrektor był dla mnie idealny. Poza tym to było tak. To był partyjny, który... Ludzie partyjni na stanowiskach zawsze starali się mieć kogoś, kto nie zagraża ich stanowisku. To trochę tak, jak w „Ranczu”. Ale no to kto? Ale robota musi być zrobiona, wobec czego wiadomo było, że taka Rodziewicz będzie robić, ale nie będzie mu nic zagrażać. I on był ze mną bardzo szczery. Myśmy sobie to kiedyś na ławce powiedzieli. Się roześmiał wtedy. Ale w takim dziale... Ja prowadziłam dział ekonomiczny, ale oprócz tego jeszcze był dział planowania czy tam jakiś, nie pamiętam. A w tym drugim dziale była też kobieta, więc on, no raj dla niego. Też dobry taki fachowiec. A niestety z tą moją przyjaciółką musiałyśmy się rozstać jednak, bo ona niewiele tam robiła, zajmowała ten etat, tu robotę trzeba było robić, a naprawdę niewiele umiała.
    </section>
    <section>
        <time>13794</time>To była straszna trauma kolejna dla mnie i dla niej! Ja do dzisiaj się za nią modlę, bo czuję się tak... Ale nie można tego było. Powinnam była odejść może wtedy, ale i tak by to nie poprawiło już sytuacji. W każdym bądź razie jeszcze w 1968 roku myśmy pojechali na takie pierwsze chyba wakacje przez Paryż, przez tą Riwierę. Mąż za Gierka, bo z tego przedsiębiorstwa, jak się rozwiązało, poszedł i trafił... Poszedł tak z ulicy. Na Mysiej wtedy był Dozór Techniczny, Okręgowy Dozór Techniczny. Wszedł i powiedział, że jest inżynierem do wynajęcia. I go kadrówka przyjęła! <span style="font-weight: bold;">Niesamowite, jak się kiedyś pracę załatwiało!</span> No, naprawdę. To nic nie zmyślone. Po prostu. Tylko powiedziała: <span style="font-style: italic;">Niech pan siądzie.</span> Zapytała, co sobą reprezentuje i dyrektor się zgodził. I zaczął tam pracować w tym dozorze. Wobec tego ponieważ skończył Wydział Mechaniczny ze specjalnością spawalniczą.
    </section>
    <section>
        <time>13870</time>Potem jeszcze se zrobił kurs spawacza jak to tak było, jak to się tak zaczęło w stanie wojennym i tak nie wiadomo, przedtem jeszcze też. To on na wszelki wypadek zrobił sobie, że gdyby co, to będzie miał zawód taki fizyczny. Ale był niezły, naprawdę. Miał ogromną zdolność do języków. To wszystko odziedziczyła moja córka po nim, nie po mnie, bo ja żadnych. I w związku z tym za Gierka było dużo inwestycji. Więc i Puławy, i Płock, i Kozienice. On mnie brał później, ja to oglądałam wszystko. To fantastyczne były, to rzeczywiście mogły zauroczyć te wielkie inwestycje. To było na ogromną skalę. Oczywiście, że Płock do dzisiaj funkcjonuje i Puławy też. Natomiast te Kozienice trzeba było tam pozmieniać, ale to też dlatego, że to pracowało nie na węglu, a dlatego, że się paskudny węgiel tam sypało. Ale dzięki temu on jeździł, a znał angielski, znał, i prywatnie chodził na niemiecki, go też się poduczył.
    </section>
    <section>
        <time>13940</time>Po rosyjsku umiał też się porozumieć, a i potem i włoski troszkę. W każdym bądź razie umiał się dogadać. <span style="font-weight: bold;">Ale wystarczyło pracować w tym dozorze, żeby wyjeżdżać zagranicę na zachodnią stronę? </span>Tak, tak! Dlatego, ze dozór odpowiadał za jakość, bezpieczeństwo zbiorników, kotłów, wind. On był akurat specjalistą od zbiorników, a przyjaciel, do dzisiaj przyjaciel, był od wind, a potem przeszedł z dozoru, był przedstawicielem i do dzisiaj firma jest taka od dźwigów Coles, taka firma jest. To on z kolei był specjalistą od wind, tak że to było konieczne. Nie można było żadnego zbiornika czy tam części, już nie wiem jak to się tam odbywało, ale nic nie można było sprowadzić bez zgody dozoru, a dozór musiał to obejrzeć. Wobec tego musiał to zobaczyć. Musiał zobaczyć parametry, a jakiej to stali. Musiał to dotknąć, zobaczyć gdzie to produkowane.
    </section>
    <section>
        <time>14012</time>Na przykład do tej pory mamy przyjaciół w Austrii dzięki temu, bo on do Linzu jeździł, tam zamawiane były części. <span style="font-weight: bold;">Czyli z tego powodu pani podróżowała, tak? </span>No więc chcę powiedzieć, że on jeździł zawodowo, ciułał te dewizy, przywoził te dewizy i można było to... To znaczy to też trzeba było wszystko bardzo ostrożnie. Ale on niczym nie handlował, tak że to odpadało, tyle tylko co przyoszczędził. Dlaczego przyoszczędził? Bo oni dostawali diety, a byli zapraszani na obiady, na lunch. Poza tym on miał ogromną łatwość wchodzenia w takie koleżeńskości, lubiano mojego męża bardzo. Wobec tego nie wydawał tych diet. Wydawał tylko na hotel. I te diety wystarczały na to – jeszcze tam się dostawało jakieś grosze na ten wyjazd – na to, żeby przy załadowaniu samochodu prowiantem: kaszą, konserwami i tak dalej, wszystkim co było możliwe, i z namiotem, żeby można było wyjechać na ten urlop. I to tak było.
    </section>
    <section>
        <time>14091</time>Oczywiście, że też tak, jak spałam na tej skrzyni tak, to w tym samochodzie dokąd żeśmy nie zjedli też tak żeśmy siedziały z Moniczką. A celnicy byli naprawdę ludzcy bardzo. To jak widział, że jadą z dzieckiem i mają żarcia więcej niż trzeba, to w ogóle nikt się na to nie. Gorsi byli na przykład enerdowcy. A dlaczego to mówię znowu? <span style="font-weight: bold;">Bo doszłyśmy do momentu, kiedy wyjechała pani po raz pierwszy do Paryża. </span>A dlaczego chciałam to powiedzieć? <span style="font-weight: bold;">Nie wiem, ale ogólnie rzecz biorąc podejrzewam, że chodzi o zmianę pracy kolejną.</span> A, wiem już. Dobrze pani trafiła. 1968 rok. Jechaliśmy w tamtą stronę, a nie wiedzieliśmy, bośmy wyjechali tak, że jeszcze nie było tej inwazji. Natomiast samoloty w stronę Czech. I tak żeśmy o tym mówili, co to jakieś manewry pewnie znowu.
    </section>
    <section>
        <time>14161</time>I dopiero tam na Zachodzie żeśmy się dowiedzieli, że to jest inwazja na tego. <span style="font-weight: bold;">Jak pani to odebrała?</span> Kochanie. I gdzieś może w Rimini na plaży czy na innym kempingu plażowym, bośmy się zatrzymywali zawsze na jakiejś plaży, rozbity był namiot Czechów. I żeśmy podeszli do nich. A już wiedzieliśmy, że ten Układ Warszawski, że Polacy też, i zaczęliśmy ich strasznie przepraszać. To było uderzenie, to w tym momencie... Bo zaczęło się od tych wszystkich naszych studenckich... Przecież byliśmy i pod Politechniką, i inne tam. Wiem, kiedy on wyjechał. Jak był ten goździk na Żeraniu, wtedy ten przewrocik co był, co Gomułka. Tak, to wtedy? <span style="font-weight: bold;">Mówi pani o tym swoim szefie?</span> Tak, tak, to wtedy musiało być. Więc już wtedy był ten przebłysk świadomości. Ale wiadomo było, że idzie na lepsze, Październik tutaj, te czasopisma i to wszystko się zaczęło jakoś dziać.
    </section>
    <section>
        <time>14252</time><span style="font-weight: bold;">A jak ci Czesi zareagowali? </span>Więc właśnie chcę powiedzieć. Wtedy ja ogromnie byłam im wdzięczna za to, że ona machnęła ręką i powiedziała, że polityka to jest wielkie gówno. I tak, właśnie tak. Nie było rzucania się na szyję, ale w ogóle nie uważała nas za wrogów, kompletnie. Nie było to. <span style="font-weight: bold;">A pani nie miała wtedy takiej obawy, że to się właśnie rozwinie w jakiś większy konflikt?</span> Nie, takiej świadomości nie. No wiem jeszcze, przecież opuściłyśmy Węgry całe. Wtedy, 1956, ale już nie będziemy do tego wracać, bo to nie ma o czym mówić. Ani ja tutaj nie zaistniałam, ani nic. Ta świadomość tak narastała, o! To tak się zaczynało. I wróciliśmy do tego kraju. To było moje pierwsze zetknięcie z Zachodem. Popłakałam się w Paryżu, jak zobaczyłam wystawę z damską bielizną i przeczytałam ceny. <span style="font-weight: bold;">Co robiło większe wrażenie: wystawa czy ceny? </span>Jedno i drugie. Najpierw był szok, bo przecież nam wiecznie wmawiano, że tam taka bieda wszędzie, że to u nas tak świetnie, a tam jeszcze gorzej.
    </section>
    <section>
        <time>14338</time>I ci biedni Murzyni wszędzie, i Bóg wie co, już nie będę tych głupot powtarzać. No w każdym razie zobaczyłam tą nędzę. No zobaczyłam też Murzyna sprzątającego te ulice. No więc popłakałam się nad tą wystawą, ale potem odeszłam, myślę sobie tak: <span style="font-style: italic;">Wariatko, ale jesteś tu, widzisz to. Jesteś w Paryżu!</span> I jakoś tak sobie sama. Nawet to nie mąż przemawiał do mnie, to ja sama. Oczywiście że nie mieliśmy na nic pieniędzy, kompletnie. Było wszystko wyliczone, natomiast jeszcze trzeba było zostawić na mleko dla Moniki. I żeśmy kupowali jeszcze jajka i masło, bo tego nie dało się w takich ilościach. I też jak zaczęłam przeliczać, ile to jajko mnie kosztuje, to dostawałam białej gorączki. Ale to dla Moniki trzeba było. Natomiast dramat się zaczął, jak żeśmy przyjechali do Włoch, ponieważ tam wszędzie pachnie tą pizzą. Raz żeśmy Monice kupili tą pizzę i potem był dramat, bo ona bez przerwy chciała jeść tą pizzę.
    </section>
    <section>
        <time>14412</time>Myśmy nie mogli znaleźć ulic, po których byśmy chodzili, gdzie tego zapachu nie ma. Ale jakoś tak. Poza tym myśmy wtedy, Polak w tym czasie tam był jeszcze... Brano nas za Jugosławian w ogóle, bo to taki zbliżony język. Niemcy nas, kobiety szczególnie, poznawały raczej i zachwycały się zawsze Moniczką. Moniczka była bardzo ładna, jak była malutka. Taka malutka Japoneczka. Ale tak to nie było w ogóle Polaków wtedy na takim biwakowaniu. Czasami, ale to nie, nie. Dopiero potem za drugim razem i za trzecim już więcej. Wróciłam do tego biura obrabiarek po tym urlopie i ten dyrektor – bo to jego charakterystyczna jego przyzwoitości – poprosił mnie do gabinetu i mówi: <span style="font-style: italic;">No niech pani opowiada. </span>No i tak mniej więcej opowiadałam jak pani, przecież pewnie jeszcze bardziej tak, bo więcej szczegółów i wszystkiego.
    </section>
    <section>
        <time>14488</time>Poza tym tam żeśmy zostali ugoszczeni przez tych Austriaków, przez Austrię, to też do opowieści. No i ja tak opowiadam i potem mówię mu: <span style="font-style: italic;">No wiem pan tak, ale to już z tą inwazją to już nie mieści się w głowie w ogóle.</span> I coś zaczynam tak mówić i w tym momencie wchodzi kadrówka. I ja dalej to kuję, że to ten tego. I on nawet mi nie tak bardzo przerwał, ale coś się odezwał do tej kadrówki, coś jej polecił. Ona wyszła, on jeszcze podszedł do drzwi, potem wraca, nachyla się nade mną i mówi: <span style="font-style: italic;">Niech pani nigdy takich rzeczy nie mówi przy kadrówce. </span><span style="font-weight: bold;">Czyli zapamiętywała? </span>Nie, po prostu każdy kadrowiec był, no każdy kadrowiec współpracował z UB! To tak jak i dozorcy. To nie ma w ogóle dwóch zdań!
    </section>
    <section>
        <time>14550</time>Natomiast ja myślę, że on nawet nie... Ja mówię, że to dobry człowiek, że... On może nawet nie w mojej obronie, tylko własnej! Przecież on tu czegoś wysłuchał i nie doniósł, prawda? Tak że to nie takie proste wszystko, ale bywały takie rozmowy. To jest autentyczne, ja niczego tu nie zmyślam. Tak było. I ja akurat to bardzo cenię w ludziach, że... Abstrahuję, pewnie było i to, że mnie lubił, ale było i bronienie własnej skóry. Ale niestety to przedsiębiorstwo rozwiązano, włączono do Ministerstwa Metalurgii czy jak ono się tam nazywało. <span style="font-weight: bold;">W którym roku?</span> Na rogu Kruczej. No po tym 1968 roku, który to był rok? 1970 pewnie, może 1970, tak coś koło tego. I w tym gmachu bankowym na Nowogrodzkiej znowu tam tak poznaliśmy się tak, bo to duże gmaszysko było, stołówka była, ja tam czasami jadałam, taki był inżynier bez nogi w tym.
    </section>
    <section>
        <time>14634</time>Taka była tam instytucja, Instytut Organizacji Pracy. I ja mówię, że rozwiązują mi to przedsiębiorstwo, że zaraz nie. <span style="font-style: italic;">To świetnie!</span> – mówi. I ściągnął mnie do tego instytutu. Ale to też była zamiana. To była naprawdę instytucja wymyślona w tamtych czasach na robienie pieniędzy. Była grupa ludzi, doktorantów, ludzi z najwyższym wykształceniem, którzy wymyślili, że będą organizować pracę. I tak organizowali na przykład Ursus. Tam wprowadzali jakieś unowocześnienia, jakieś zmiany organizacyjne, żeby było wydajniej, że to. Robili kolosalne pieniądze, zarabiali bardzo dobrze. Ludzie z głową nad głowy. Zespół męski. Jedna pani w magazynie, druga pani od zatrudnienia, w księgowości jeszcze były panie i ja doszłam.
    </section>
    <section>
        <time>14703</time>I zatrudnili mnie w dziale, który przemianowali – ponieważ ja zarabiałam w tych obrabiarkach sporo, wobec czego specjalnie stworzono dział, żebym ja ten dział objęła. Objęłam ten dział i to było idiotyczne, ponieważ to był dział ekonomiczny i miał całą administrację pod sobą. I to użeranie się z kierowcą, który dopisywał to, czego nie robił, czy z magazynierką, która zamykała się i siedziała, i nie robiła i były zaległości. Czy z panią, która udawała wielkiego fachowca, a robiła niewiele. To tak wtedy ludzie. Zresztą no tak to było, tak można było. Natomiast we mnie zawsze gdzieś tam tkwiło, że trzeba jednak pracować. I znowu skończyło się tak, że poszłam na rentę, ponieważ mnie to ciśnienie zupełnie już. <span style="font-weight: bold;">To w którym roku pani przeszła na rentę? </span>Przeszłam na rentę... A, jeszcze przedtem miałam wypadek samochodowy.
    </section>
    <section>
        <time>14777</time>Wiem jeszcze! Bo to tak, jakbym mówiła, że to wszystko dlatego, że przerosły mnie moje zadania, że się nie nadawałam do tego. Może to nie tak do końca, tylko powiem pani co. Mianowicie, tam myśmy urzędowali w strasznych warunkach, wobec czego panowie dyrektorzy mieli ogromną ambicję, żeby gdzieś wynajmować lokale. Nie było tak, jak teraz, „do wynajęcia”, „do wynajęcia”. Nie było tych lokali. Natomiast oni gdzieś znaleźli pod Warszawą, to znaczy niedaleko od Grochowa gdzieś w bok, już nie pamiętam, w jakiejś takiej miejscowości, jakiś domek. Bo tu żeśmy wynajmowali też mieszkanie na Pięknej. Tak że takie mieliśmy problemy. <span style="font-weight: bold;">Czyli instytucja przeniosła się gdzieś poza? </span>Nie kochanie! Tylko pojechałam z kierowcą zobaczyć, co to za lokal, i wracając z tych oględzin – oczywiście, że ten lokal się nie nadawał do użytku – na skrzyżowaniu, na którym raz na dziesięć godzin pojawia się samochód, mój kierowca zderzył się z samochodem prowadzonym przez wojskowego.
    </section>
    <section>
        <time>14860</time>I ja wyleciałam z samochodu, oparłam się – dlatego powiedziałam, że nieraz z tą śmiercią – oparłam się włosami o przednie koło tego samochodu wojskowego, połamałam żebra i poobcierałam wszystko, co było na wierzchu. I tyle. A ponieważ tego lokalu nie załatwiłam, to jak leżałam jeszcze w szpitalu, pan dyrektor przyszedł powiedzieć mi, że mi odbiorą premię, bo nie załatwiłam lokalu. Ale widocznie go ob... tego. I to wcale nie partyjny! Nie nie. To musiała go partia wtedy jednak poinstruować, że przesadził. I dali mi tą premię. <span style="font-weight: bold;">I to panią zniechęciło właśnie?</span> To, ale powiem pani coś jeszcze. W pewnym momencie, jak wyszłam z tego GUS-u to tak zaczęło pomału się ciągnąć. Jak wyszłam z tego GUS-u, to zaczęłam sobie uświadamiać, że większość – to niech pani patrzy ile to lat trwało od 1956 roku – że ta moja praca przynajmniej w połowie jest niepotrzebna. Że gdyby nie było jakiegoś tam przepisu, to ja nie musiałabym czegoś robić. Że to jest po prostu niepotrzebne.
    </section>
    <section>
        <time>14953</time>I tego było sporo, tej niepotrzebnej pracy, naprawdę. Całe arkusze niepotrzebnych danych. I ta świadomość na tyle mnie nurtowała, że jak ona mnie już po prostu zawojowała, to ja nie widziałam sensu w pracy. Gdybym została w tym GUS-ie, miałabym sens, bo tam praca sensowna jest. Ona jest zawsze potrzebna. A tu!? Jakiś czas pracowałam w tym przedsiębiorstwie – to była sensowna praca – w przedsiębiorstwie kopalnianym, gdzie prowadziłam taki kawałek w dziale planowania umów. Zawierałam umowy, szykowałam. Oczywiście przedsiębiorca zawierał umowy, ale ja przygotowywałam i byłam odpowiedzialna za przygotowanie odpowiedniej umowy. I potem pilnowania, robienia aneksów i tak dalej. I to było sensowne, i to nawet mi dawało satysfakcję. Współpracowałam z prawnikiem, z radcą prawnym, to mi dawało satysfakcję. Natomiast potem przeszłam do takiego działu rachuby. Tam trzeba było przejść i już to zaczęło tak się, tak mi do tej głowy wchodzić.
    </section>
    <section>
        <time>15028</time>Ta beznadziejność tej pracy i ten wypadek, i to wszystko spowodowało, że po prostu. <span style="font-weight: bold;">To jeszcze tylko uściślę. W którym roku był wypadek, w którym roku renta?</span> Renta musiała być... Ja to potem mogę sprawdzić, ale kotusia była w 1972, ta pierwsza kotunia moja, czyli był wypadek w 1972. Pewnie w 1973. Tam jakiś czas trzeba było to załatwiać, dość długo. Ja potem nie pamiętam już, czy co rok, czy co dwa chodziłam na takie sprawdziany. Ale wtedy nie było aż tak skutecznych leków jak dzisiaj na nadciśnienie. Poza tym u mnie ewidentnie było, że to wszystko jest, posprawdzane miałam to wszystko, że to wszystko jest z nerwów. Jak ja żyję spokojnie, to i w porządku. <span style="font-weight: bold;">Czym się pani zajęła w takim razie, mając tyle wolnego czasu?</span> Kochanie, powiem tak. Ja nie jestem człowiekiem, który się nudzi.
    </section>
    <section>
        <time>15096</time>Wobec czego tak. No po pierwsze była Moniczka jeszcze tu, ona chodziła do szkoły, no więc to było. Coś tam robiła. Teściowa na przykład miała jakieś tam kontakty przez kogoś, więc na przykład w LOT-ie było takie sprawdzanie ręczne biletów. Coś tam żeśmy sprawdzali, już nie pamiętam co z czym. Więc tam się chodziło trzy razy w tygodniu chyba na jakieś godziny. Czasami się brało do domu. Potem przyjaciele nasi otworzyli firmę, firanki szyli. Bardzo piękne te firanki. A ja miałam maszynę i teściowa też miała, więc obie byłyśmy szwaczkami, tylko że teściowa była od takiej pracy toporniejszej, a ja byłam od takiej... To znaczy ja doszywałam, robiłam, upinałam takie falbaneczki. Bardzo to lubiłam robić. I to się kolorami różnymi obdziergiwało na tej maszynie. Ładne, lubiłam to robić. No co ja jeszcze robiłam? Czego ja się imałam? Kiedyś jakieś te szyłam, ogrodniczki.
    </section>
    <section>
        <time>15190</time><span style="font-weight: bold;">Czyli takie chwilowe prace?</span> Tak, tak. Do biura... No jeszcze te bilety, ale te bilety to było konkretnie. Trzeba było sprawdzić, bo to musiało być sprawdzone, a wtedy przecież inaczej się nie robiło, tylko ręcznie. Mój brat Jurek Markuszewski po Batorym poszedł na uniwerek i skończył... Co on skończył? Historię sztuki. Na tej historii sztuki poznał swoją żonę Zofię Góralczyk, która też skończyła historię sztuki. Zosia poszła potem na ASP, była uzdolniona (pokazywałam pani to), a mój Jurek... Aha! Zawsze miał takie reżyserskie ciągoty. Zawsze jak na tą wieś jechałam, to zawsze jakieś tam skecze wynajdywał, zawsze tu ustawiał nas, coś żeśmy tam grali. Zawsze to tak było. Jak się bawiliśmy z tymi moimi braćmi, to on też zawsze coś organizował. Takie to było i zawsze ludzie się śmiali z tego, co on tam wymyśla. W każdym bądź razie on skończył tą historię sztuki, ona potem na to ASP. A on się wdał... Ponieważ się spomknął tam właśnie z taką grupą, bo to zawsze ludzie tak potrafią się znaleźć jednak wspólnie i zorganizowali taki Studencki Teatr Satyryków.
    </section>
    <section>
        <time>15291</time>To też było chyba pod patronatem najpierw pewnie ZMP, myślę. Pierwsze przedstawienie było na wybrzeżu w sali elektrowni.<span style="font-weight: bold;"> Była pani na tym pierwszym przedstawieniu?</span> Byłam, byłam. Prawie na wszystkich byłam, chyba że choroba mnie przeszkadzała. W każdym razie tak to się zaczęło na tych studiach. Zawiązali ten teatr STS-u. Potem miasto im dało taki śliczny pałacyk na... To ma swoją nazwę, ale nie pamiętam. Teraz to się nazywa Solidarności, przedtem Leszno, a jeszcze potem jakoś. W każdym bądź razie jak od placu Bankowego pani wchodzi w tą Solidarności, to po prawej stronie taki stoi kościół ewangeliczny. Takie piękne wieżyce, szare, wysokie. I za tym kościołem w głębi jest pałacyk i w tym pałacyku oni dostali ten pałacyk, i tam ten STS się przeniósł. Tam były te wszystkie przedstawienia. Więc była to grupa: ten mój brat, Abramow, syn Newerlego. To wszystko koledzy ze studiów jednak.
    </section>
    <section>
        <time>15367</time><span style="font-weight: bold;">Agnieszka Osiecka?</span> Później ona tak, Agnieszka Osiecka, ale przedtem taki był poeta Witold Dąbrowski, komunizujący bardzo. No przepraszam, Abramow. Jarecki, Andrzej Jarecki no i kupa pięknych dziewczyn, studentek! I tak, Jarecki z Abramowem pisali teksty, mój brat reżyserował, no i te piękne dziewczyny. I tak się ten teatr zaczął. <span style="font-weight: bold;">A ja jeszcze przepraszam, wrócę do tego pierwszego przedstawienia STS-u na wybrzeżu. Może pani opisać, jak to wyglądało, jaka była reakcja publiczności?</span> Kochanie, publiczność to zawsze przyjmowała świetnie! To były bardzo dobrze przygotowane przedstawienia i to była jakaś nowość. Poza tym, oni te teksty mieli znakomite! Na początku zaczynali z tym, co było, bo pamiętam na tym pierwszym przedstawieniu ten Doliński Adam, mąż Zofii Merle – oni się pożenili zresztą w STS-ie – to robił to, co robił Brusikiewicz.
    </section>
    <section>
        <time>15445</time>Taki był nerwy, bez przerwy nerwy, taki był skecz bardzo zabawny. On to robił świetnie. Tak że oni na początku robili takie, takie łapali to, co Brusikiewicz, mąż tej... <span style="font-weight: bold;">Korsakówny.</span> Tak że oni tak to robili. Ale potem byli zupełnie sami to wszystko robili. I to było coś na kształt jednej wielkiej rodziny. Oni się całkowicie w to wdali. Musiałabym zajrzeć, ile to lat funkcjonowało. To się rozsypało, bo to już zaczęło przeszkadzać. To znaczy tam też te przełomy były, bo oni wcale nie byli antykomunistyczni. Oni byli przeciwko głupocie. Wobec tego oni wyłapywali to, co było głupie, beznadziejne zupełnie. Bo tam i Tym potem był, i wspaniały chłopiec, który samobójstwo popełnił, też ze szkoły teatralnej, Leszek Biskup. I Ludwig Pak, też aktor, który zapił się na śmierć.
    </section>
    <section>
        <time>15515</time>I Dmochowski tam grywał. I potem Michalina Mikołajska raz miała śliczne przedstawienie poetyckie. I Kalina Jędrusik, i Alina Janowska, i Zapasiewicz, i Kowalewski. Plejada, plejada już potem była poza tymi studentami. <span style="font-weight: bold;">A czy atmosfera za kulisami była taka profesjonalna jak w teatrze czy taka jak studenci?</span> Cudowna, ach cudowna! Przedstawienie i potem wszyscy szli za kulisy. Poza tym wszyscy byli wszystkim, więc ci od świateł, i ci techniczni, i te bileterki, i szatniarki, to wszystko było cudowne. Naprawdę, to nie do powtórzenia jest ta atmosfera tamtego teatrzyku. Zresztą tam przecież przychodzili no naprawdę wielcy ludzie, pisarze i artyści. Przychodzili i wychodzili ogromnie usatysfakcjonowani. Piękne to było.
    </section>
    <section>
        <time>15581</time>Ale w tym czasie mój brat poszedł do szkoły teatralnej. O widzi pani, wszystko jak to się... Poszedł do szkoły teatralnej i tam już nie wiem, ile był, rok czy dwa, w każdym razie wyrzucił go Woszczerowicz, bo mój brat miał słabe struny głosowe. Miał taki głos niesceniczny, tak powiedział Woszczerowicz. No i z tego aktorskiego wydziału odleciał. I teraz już nie powiem pani, czy on od razu poszedł na ten wydział reżyserski, czy on po jakimś czasie go zrobił, nie wiem. W każdym bądź razie ukończył tą reżyserkę, potem miał zawód reżysera też. A Zosia z kolei w Paryżu. Chyba na stypendium tam pojechała i tam troszkę też podszkoliła się na... Jak się nazywa? Na Sorbonie. Podszkoliła te swoje umiejętności artystyczne. W każdym razie był ten czas STS-u. Ogromne przyjaźnie, ogromne znajomości, które w większości do końca się spełniły.
    </section>
    <section>
        <time>15654</time>I tak ten mój brat zaistniał w domu Haliny Mikołajskiej. A Halina Mikołajska była żoną Mariana Brandysa. Była to naprawdę wielka aktorka. Już teraz było trzy takie wielkie aktorki. Może cztery, ale tamta była zupełnie inna. Halina Mikołajska, Aleksandra Śląska i Zofia Mrozowska. Mówię, że trzy, bo one były mniej więcej rówieśnice. Wspaniałe wszystkie trzy. Każda troszkę inna. I czwarta Eichlerówna, ale ta była taka, zupełnie inne aktorstwo. Zaistniał w tym domu i zaprzyjaźnił się. To była rzadkość ogromna, ponieważ to był dom, gdzie Halina miała swoich przyjaciół, a Marian depresyjny pisarz. Najpierw on był reporterem... A to też może pani tego nie wie, to pani opowiem, jak oni się poznali z Haliną. <span style="font-weight: bold;">Chętnie.</span> To Marian jeździł na te reportaże i kiedyś siedział w restauracji.
    </section>
    <section>
        <time>15735</time>Bóg mi miły, ale nie pamiętam, jak to było, może gdzieś to zapisane jest, w jakiejś jego książce. Siedział przy stoliku z jakąś panią, a przy innym stoliku siedziała Halina. No i zerknęła na Mariana raz, drugi. Pewnie już miała troszkę w czubie, bo ona lubiła mieć w czubie. Podeszła, i powiedziała, że jest pan z nieodpowiednią kobietą. Że wszystko fajnie, ale że nie są... W każdym razie Marian z tego lokalu wyszedł z nią. Ale ja to muszę sobie przypomnieć i pani to powiem. Tak to się zaczęło, że ona po prostu podeszła do stolika i powiedziała, że właśnie pan nie z tą panią i tak to się zaczęło. I trwało już potem do końca. Śmierć jej, bo ona pierwsza umarła. No więc tak to było. Mój brat zaistniał w tym domu i o dziwo kochała go i Halina, ale w tym znaczeniu przyjacielskim, nie żadnym takim. Proszę tego nie brać za takie. Po prostu to była naprawdę taka przyjaźń dozgonna kompletnie.
    </section>
    <section>
        <time>15817</time>I tak się zaprzyjaźnił z Marianem. I było zabawnie, bo czasami nie wiadomo było gdzie: tu trochę posiedział, tam trochę, potem czasami razem. Tak to się zaczęło. Natomiast mój brat miał fenomenalną pamięć! I w ostatnich latach, kiedy już ja nastałam w tym domu, to Marian zawsze mówił: <span style="font-style: italic;">Jak chcecie się czegoś dowiedzieć, gdzie, w której książce, co napisałem, to proszę iść do Jurka.</span> Tak, tak było. On rzeczywiście to wszystko pamiętał. Przyjaźnił się z Konwickim, z oba Brandysami: Kazimierzem i z Marianem. Przyjaźnił się ze Stryjkowskim. No za chwilę może sobie przypomnę, z kim jeszcze się przyjaźnił. Ale wymieniam przyjaźnie naprawdę takie na takie, jak w czasie okupacji były przyjaźnie. To nie do podważenia.
    </section>
    <section>
        <time>15873</time>I kiedyś ja w kiosku „Ruchu” kupiłam książkę, „Nieznanego księcia Poniatowskiego”. A kupiłam, myślę se: pewnie coś o Poniatowskim, tego czego nie wiem. I przeczytałam to jednym tchem! Bo to jest książka napisana o nieznanym księciu Poniatowskim, ale wcale nie o tym, co się utopił, ale o takim wspaniałym człowieku, który ogromnie dużo zrobił dla naszego kraju, bo był wspaniałym fachowcem od ekonomii. Cudownie napisana książka. I kiedyś spotykam się, spotykaliśmy się, bywaliśmy u siebie z bratem, i dużo myśmy rozmawiali o tym, co się czyta, co się ogląda, jak się chodzi do teatru. To nie były takie rozmowy, a co kupiłeś, co jadłeś. Mówię, że taką wspaniałą książkę przeczytałam i taka jestem zauroczona, a nic nie czytałam przedtem tego pisarza.
    </section>
    <section>
        <time>15931</time>On się tak uśmiechnął, ale nic specjalnie nie powiedział. I po pewnym czasie, ale to już też nie pamiętam, czy mi przyniósł książkę z dedykacją, czy wziął ode mnie tę książkę z dedykacją. A potem w końcu musiał opowiedzieć Marianowi, że ja taka zachwycona, a dla Mariana to jak ktoś taki z tłumu zachwycony jego książką, to balsam! I weszłam do tego domu i tak zostałam aż do śmierci obojga. AM: Jaki to był człowiek sam w sobie? AKR: Ogromnie dobry, ogromnie ciepły, ogromnie naiwny. Taki prawy do granic wytrzymałości. I ogromnie depresyjny. [...] Ale z tej depresji umiał go wyprowadzać mój brat, a potem ja. On przy nas rzeczywiście oddychał. Może dlatego, ze Jurek go bezgranicznie kochał, i ja też. On czuł. Młodzież mówi teraz, że jak to, nadają na tej fali tej samej, czy coś takiego się mówi. Coś takiego.
    </section>
    <section>
        <time>16012</time>Czasami tak jest z ludźmi, że nawet nie ma uzasadnienia głębokiego, ale z jednym człowiekiem pani się czuje świetnie, a z drugim nijak. I nie wie pani dlaczego. Dzięki temu z kolei... To znaczy tak ja pani powiem. To było oczywiście wszystko w czasach gierkowskich. Tak żeśmy dotrwali do tego założenia KOR-u. Halina wciągnęła się w ten KOR. Wtedy to zaczął być taki dom, tak jak on opisał. Jak pani nie czytała, to ja mogę kiedyś pani pożyczyć jego dzienniki, szczególnie ten tom, gdzie on opisuje ten czas korowski. <span style="font-weight: bold;">Nie czytałam, ale słyszałam o tym, że właśnie pani Halina była zaangażowana bardzo.</span> Bardzo, ale ona rzeczywiście poświęciła karierę dla... Zresztą nie było wyboru, bo ona zawsze mówiła, że jak się wie, to nie można powiedzieć, że się nie wie.
    </section>
    <section>
        <time>16074</time><span style="font-weight: bold;">To była świadoma decyzja, że rezygnuje z teatru?</span> Świadoma! Nie no. Świadoma o tyle, że ona wiedziała co jej za to grozi. Ona po prostu miała zakaz występowania. Miała zakaz występowania. Poza tym ten Teatr Współczesny się bardzo przyzwoicie w stosunku do niej zachowywał i aktorzy. Bo przecież ona weszła w środku swojego największego rozkwitu. To naprawdę była genialna aktorka. I piękna kobieta, z taką urodą nie lalkową, tylko taką elegancką urodą, bym powiedziała. Bardzo była piękna, bardzo taka dystyngowana i bardzo zwyczajna! Na przykład w domu, jak tam... <span style="font-weight: bold;">A nie żałowała później jak przestała? Bo ja wiem, że to jest taki narkotyk scena.</span> Nie, nie żałowała, natomiast... Ona nigdy o tym nie opowiadała, że nie żałowała, tylko potem ona przyszła kiedyś i powiedziała: <span style="font-style: italic;">Nie</span> – mówi – <span style="font-style: italic;">to już nie jest teatr. </span>Oni nie klaszczą dlatego, że ja zagrałam Hestię czy tam kogoś, tylko dlatego, że to ja zagrałam, bo byłam w KOR-ze.
    </section>
    <section>
        <time>16143</time>I to skończyło się właściwie jej aktorstwo. To jest wszystko tutaj napisane. Taka książka teraz wyszła, jeszcze tego nie przeczytałam, ale tak mówią. Ale to też wszystko jest w dzienniku Mariana. W każdym bądź razie w czasie tego KOR-u było czasami tak, że oczywiście tych pieniędzy nie było za wiele, bo przecież Halina już potem, nie wiem nawet, przyznam się szczerze, że ja nie wiem nawet, czy gdzieś ona dostawała jakieś pieniądze z tych teatrów. Pewnie nie, nie wiem. Troszkę jeździła po Polsce, po tych kościołach i takie przepiękne miała opracowane monologi. Przepiękne, naprawdę! Taki maryjny miała, Słowackiego, już w tej chwili nie pamiętam, ale jeździła z tym bardzo długo, to było pięknie przyjmowane, ale pieniądze z tego były niewielkie przecież.
    </section>
    <section>
        <time>16198</time>Natomiast Marian, ponieważ on siedział w oflagu, bo on uczestniczył w ostatniej bitwie – jest nawet książka „Ostatnia bitwa” - poszedł do niewoli od razu. Siedział w oflagu i miał sporo tych przyjaciół. Poza tym on pochodził z rodziny żydowskiej z Łodzi i chyba też miał takich kolegów dość zamożnych. Ale to wszystko wojna zrobiła. Jednego miał w Anglii, jednego miał w Wenezueli. Nawet ten z Wenezueli tu przyjeżdżał, poznałam go. I oni mu czasami przysyłali w listach. Dokąd jeszcze czasami się to udawało. Poza tym nie wiem, przyznam, że nigdy o to nie pytałam. Jakoś on dostawał od nich takie takie dolary: po pięć, po dziesięć dolarów, a też jakieś bony może oni przysyłali i zamieniał to ktoś na bony, nie wiem. W każdym bądź razie on miał jakieś takie pieniądze, natomiast dom był spory, bo tam Halina całe życie pomagała swojej siostrze, która owdowiała wcześniej i miała dwie córki.
    </section>
    <section>
        <time>16284</time>Jedną z tych córek jest Antonina Krzysztoń. <span style="font-weight: bold;">O, nie wiedziałam.</span> I wobec tego tam tych pieniędzy nie było, nie było dużo. Jeszcze mama Haliny żyła jakiś czas, potem umarła. Ale już za tego czasu KOR-owskiego już tej mamy nie było. Te dziewczyny też nie mieszkały już, bo każda wyszła za mąż gdzieś tam. Już tam nie było. Mieszkali tylko sami Halina z Marianem. Ale czasami przychodziła gromada ludzi i nie było co jeść. Natomiast przez to, że mój mąż miał ten zawód w tym dozorze, on dużo jeździł. Nie tylko zagranicę, bo to było sporadyczne bardzo, ale jeździł ciągle po kraju nadzorować te montaże wielkich budów. I ponieważ w Warszawie było z tym jedzeniem kiepskawo, to on przywoził... Nawet żeśmy kupili taką zamrażarę wielką. Tam na tym ósmym piętrze żeśmy mieli. I przywoził mięso, przywoził różne rzeczy. Nauczyliśmy się to wszystko wekować. Mieliśmy działkę na Saskiej Kępie, więc warzywa też były. Ja to wszystko wekowałam. Pani pyta, co robiłam, no. <span style="font-weight: bold;">To już widzę.</span> I cała piwnica była tam... Teść zrobił wspaniałe regały, takie półki w piwnicy i to wszystko było zastawione tymi wekami. Jeszcze nie było tych słoików twistu, tylko były weki. I jak ta ferajna przychodziła, to bywało tak, że ja leciałam, jak byłam tam albo dzwonił Marian.
    </section>
    <section>
        <time>16388</time>Brało się z tej piwnicy, co było i jakoś tam troszkę się to uzupełniało. Ja nie mówię, że to było często i że to była, ale bywało tak. Mówię to dlatego tylko, że takie były stosunki między nami serdeczne. Na przykład jak Halinę brali na przesłuchanie, to mój mąż z Marianem siadał w samochód i jechali dalej trochę, żeby być niedaleko. Bo tak też było przecież. <span style="font-weight: bold;">A pani się angażowała wtedy w działalność tego KOR-u?</span> Nie, nie. Ani nikt ode mnie tego nie prosił, ani nie było takiej potrzeby, natomiast potem tylko, jak zaczęła się ta podziemna prasa, to trochę tutaj żeśmy tą prasą... Ale to nie przez Halinę. To zupełnie innym korytem, przez taką bibliotekarkę, którą na uniwerku, na uniwerku w bibliotece całe życie pracowała, Małgosia Janiszewska. I ona ten kolportaż robiła. I tu też taka mieszkała, okazało się, na trzynastym piętrze pani, która tym się zajmowała i gdzieś tam też... No i te wszystkie „Robotniki”, te... Jak on się nazywał? „Tygodnik Solidarności” czy jakoś. To wszystko żeśmy...
    </section>
    <section>
        <time>16472</time>Ale to tyle, a potem się urwało straszliwie, bo na moim piętrze mieszkała pani samotna, dyrektor techniczny pewnej firmy, która też się wciągnęła w to. Też z zupełnie innego źródła. I do niej przychodzili z wydawnictwa „Słowo”, przynosili jej też. To wszystko się rozprowadzało tak wspólnie. I kiedyś tam na tym trzynastym piętrze wpadła, znaczy zgarnęli ją. Nie wiem, w jaki sposób ją zgarnęli, ale w każdym razie ją aresztowali i okazało się, że wszystkie dane personalne tych zasadniczych osób miała w medalionie. I tak trafili na tę moją przyjaciółkę, sąsiadkę na ósmym piętrze, do której przychodziło to „Słowo”. I ona dzień przed tym wszystko oddała, wszystko przyniosła do mnie, co... Miała niewiele, ale coś tam miała, wyczyściła mieszkanie idealnie. Już nie pamiętam, czy ona miała od kogoś cynk, czy takie przeczucie, czy może jak się dowiedziała, że ta była aresztowana. Nie wiem jak to było, nie mogę tu mówić na 100%, no w każdym razie tak to było, że to mieszkanie było czyściutkie. Przyszli do niej ci panowie.
    </section>
    <section>
        <time>16561</time>Ja nawet widziałam, jak do niej pukali, bo miałam tam, a ona mieszkała tak, jak ja. I siedzieli, wyszukali, nic nie znaleźli. Już wychodzili i w tym czasie, kiedy byli przy drzwiach dzwonek. Wchodzi dwoje z walizami ze „Słowa” z książkami, no i tę moją Joasię natychmiast zabrali. Siedziała na Rakowieckiej. Okropnie, bo ona okularnica, więc najpierw ją wzięli na Malczewskiego, tam siedziała w piwnicy z jakąś narkomanką na głodzie. Te okulary jej spadły, nie dali jej tych okularów. Okropnie. No i przesiedziała. Chyba amnestia ją uwolniła. Przyleciała z tej Rakowieckiej i mówi: <span style="font-style: italic;">Herbaty!</span> I siedziała tak, jak my teraz, bo ten stolik jest tamten. Tak żeśmy siedziały.<span style="font-weight: bold;"> I wtedy pani przestała się tym zajmować?</span> Nie, to troszkę... No musiało się to tutaj troszkę uspokoić wszystko. Nie do końca, coś tam żeśmy, ale nie powiem pani żeby to tak, jak teraz mówią: <span style="font-style: italic;">Wszyscy coś działali. </span>Wcale nie było tak łatwo komuś dać taką uloteczkę czy takiego „Robotnika”. Wcale tak się ludzie nie garnęli! Jeszcze może do książek więcej, ale to wcale nie było takie proste!
    </section>
    <section>
        <time>16658</time>Tak że jak ja teraz słyszę, wszyscy cholera działali! Wszyscy coś robili, wszyscy kimś byli! Wcale to nie było takie proste. <span style="font-weight: bold;">A pamięta pani jakoś stan wojenny specjalnie? </span>Pamiętam, natomiast jeszcze tu chcę powiedzieć, bo to tragedia straszliwa tej Joanny. Ona wróciła. Oczywiście, że pracę straciła. Bezpartyjna, ale tak łebska, że była dyrektorek technicznym firmy. Straciła pracę. Właściwie straciła wszystkich przyjaciół, tak można powiedzieć. Ale miała takie dwie koleżanki w Stanach ze studiów i one ją tam kiedyś zaprosiły. Może nawet jej przysłały te pieniądze, ja już nie wiem jak to było. W każdym razie ona raz pojechała tam i pracowała jako sprzątaczka czy jako kuchta gdzieś tam. I jakieś tam pieniądze... Wtedy te przeliczenia były takie, że to wszystko było warto. One z kolei obdarzyły ją czym mogły tylko obdarzyć. I dwa czy trzy razy tak pojechała i tak żyła, tak żyła. [...] Ale umarła pięknie! Przyszła do niej siostrzenica, wlatuje do mnie i mówi: <span style="font-style: italic;">Pani Alu, niech pani idzie. Joanna umarła.</span> A ona se tak leżała na swoim tapczaniku, o tak spokojnie i na boczku. We śnie musiała umrzeć.
    </section>
    <section>
        <time>16738</time>Tak że kariera zniszczona kompletnie przez trochę książek i broszurek, które nie zawsze można było komuś wcisnąć. Ale była bardzo duża grupa ludzi, która to czytała. To taki życiorys też przy okazji. <span style="font-weight: bold;">Ja wrócę do tego stanu wojennego.</span> A stan wojenny to było coś idiotycznego w ogóle, dlatego że... No tak wszyscy pewnie zaczynają, że gdzieś ktoś chciał zadzwonić i nie mógł. Bo u mnie telewizor nigdy nie był włączony. Znaczy myśmy tam mieli jakiś stary telewizor po kimś i tylko Monika oglądała dobranocki. A potem już była starsza, to tych dobranocek nie oglądała. Ale specjalnie... „Kobry” żeśmy oglądali i teatr, teatr żeśmy oglądali. A tak to nie, „Wiadomości” i takich rzeczy nie. To się inaczej nazywało chyba wtedy. Natomiast po tych telefonach najgorzej!
    </section>
    <section>
        <time>16796</time>I gdzieś tu zaraz ludzie zaczęli czy to Ryszard gdzieś się dowiedział. Ja nie wiem, jak to było, bo to było z soboty na niedzielę, więc nawet do pracy nie. Włączyliśmy i zobaczyliśmy pana generała. Zobaczyliśmy, no to biegiem do Jurka dzwonimy. Telefonu nie ma. Jak myśmy pojechali, ja nie wiem. Może jednak był tramwaj? Bo oni mieszkali przy Przystawki, więc to daleko. Wie pani, że nie pamiętam, jak myśmy tam dotarli. Wchodzimy, a tam moja biedna bratowa z odkurzaczem. Drzwi wywalone. Nie ma brata, nie ma syna. <span style="font-weight: bold;">Przyszli od razu, tak?</span> Tak, zabrali ich obydwu, a ona wzięła ten odkurzacz, bo mówi, że to jedyne co ją uspokaja. I tak po kolei zaczęliśmy się dowiadywać. Mąż poszedł do Mariana. Haliny nie ma i dramat. <span style="font-weight: bold;">Wiedzieliście państwo jak będzie dalej? Mieliście jakieś przeczucia, nic?</span> Żadnych, żadnych. To był po prostu szok!
    </section>
    <section>
        <time>16876</time>Niby w tym KORze ten Kuroń czy tam ktoś, już nie wiem... Teraz się coraz więcej pisuje w tych wywiadach, że ludzie jakoś niby wiedzieli, że gdzieś tam się spodziewano. Ale ja nigdy nie byłam w politykę zaangażowana, poza tym co pani opowiadam, że pewnych rzeczy nie mogłam ścierpieć, tak jak z tą Czechosłowacją. Ale w tych rozgrywkach personalnych i tak dalej, nigdy mnie to nie brało, nie było to moim zainteresowaniem. Tyle co słuchałam, tyle co tam słyszało się, a tak to nie wiem. Był szok! Autentyczny szok! Nie wiadomo było co robić, nie wiadomo było, jak się poruszać, jak się zachowywać. Straszne. <span style="font-weight: bold;">To jeszcze zapytam o historyczny moment, o wprowadzenie tego nowego systemu, czyli 1989 rok. </span>No to już euforia, absolutna euforia.
    </section>
    <section>
        <time>16950</time>No to już było śledzenie. Każda godzina, wszystko żeśmy śledzili, całe te rozmowy. I u Mariana i tu tam na ósmym piętrze. To już były takie nasiadówy naprawdę nocno-dzienne. Już wszystko żeśmy na bieżąco notowali w tych głowach. Ale że to też tak... Bo przecież tam się rozstrzygało o to, żeby jednak wszyscy byli na wolności. Potem te związki. To były te rzeczy. Przecież to nie było tak, że wszyscy jednogłośnie chcieli tego. Tam były też różne tarcia. Wałęsa się wtedy zachowywał genialnie zupełnie! On umiał wtedy słuchać. Umiał wtedy słuchać i na tamte czasy był świetny. Gdyby nie został tym nieszczęsnym prezydentem, byłoby to cudowne zupełnie. No ale stało się, jak się stało.
    </section>
    <section>
        <time>17014</time><span style="font-weight: bold;">A w takim razie wejście do Unii wzbudzało w pani takie emocje czy już spokojnie?</span> Powiem, że to już był jakiś rachunek. Oczywiście ktoś mnie kiedyś w jakimś wywiadzie na ulicy zapytał, czy ja się czuję europejką teraz. Ja mówię, że zawsze się czułam europejką, tylko inne odniesienia były. Bo to jest akurat głupie pytanie moim zdaniem. Ja nigdy nie czułam się z peryferii. Ja tylko czułam się, że mam granice, ale ta granica jest w Europie, jestem w Europie! Nie miałam takiej świadomości, nigdy, że nie jestem stąd. Natomiast potworne to było. No jak myśmy przejeżdżali przez granicę enerdowską i ten idiota świecił pod Volkswagena garbusa, który ma podłogę prawie że na jezdni! I wywalać kazał z tego te wszystkie puszki z tego bagażnika. I te druty kolczaste straszliwe, to koszmar! To koszmar!
    </section>
    <section>
        <time>17084</time>Ale to nie znaczy, że ja wtedy nie czułam się europejką! Jak najbardziej! Może wtedy nawet więcej! Natomiast tylko czułam się cholernie pokrzywdzona, że z tej strony jestem, a nie na przykład w Austrii, niewiele kilometrów dalej. Chociaż im też to groziło, bo przecież Rosjanie prawie byli w Linzu. Tak że jeden ma szczęście, drugi nie ma. <span style="font-weight: bold;">Proszę pani, ja już wyczerpałam limit pytań. Chce pani jeszcze coś dodać? </span>Nie. Co ja mogę dodać? Że jestem wdową jeszcze może. <span style="font-weight: bold;">To zapytam tylko, od którego roku. </span>Urzędowo od dwóch miesięcy, ale na końcu nie byliśmy razem. Aha, no może i jeszcze to, że ponieważ mój mąż z tego dozoru musiał odejść, bo tam przyszedł ktoś bardzo ambitny partyjnie. I wszystko to się tam, to całe koleżeństwo... Tylko nie powiem pani, w którym to roku. No, musiało to być w stanie wojennym!
    </section>
    <section>
        <time>17152</time>Oczywiście. Bo byli komisarze w tych przedsiębiorstwach. No to komisarzy wprowadzili w stanie wojennym. I mój mąż odszedł z tego dozoru i też przez jakiegoś tam kolegę zatrudnił się w jakimś przedsiębiorstwie. Już nie pamiętam, to zresztą nieistotne. I siedział tam jakiś czas, ale jak to inżynierowie, przy biurku nie mają co robić, no to gadają. I kiedyś się pochwalił, że właśnie zna Michnika, tamtego, owego. Coś jeszcze powiedział i zaczęło mu się palić wszystko pod tymi nogami też. Nie dlatego, że taki był patriota, tylko dlatego, że taki był głupek! I znowu mu koledzy powiedzieli: <span style="font-style: italic;">Wiesz, to może do tego Iraku by się udało ciebie. Tam teraz potrzebują właśnie, a ty znasz języki. I akurat właśnie tam się rury kładzie, to będziesz tych spawów pilnował.</span> I tak pojechał do tego Iraku. Pierwszy rok było bardzo fajnie. To znaczy okropnie było, bo go nie było, ale było normalnie.
    </section>
    <section>
        <time>17232</time>Za te pierwsze pieniądze, które on tam zarobił pospłacaliśmy troszkę co było do spłacenia, bo też nie było przez to, że on tak z tego dozoru odszedł tu. Widocznie musiały być jakieś luki w tym zatrudnieniu, już nie pamiętam tego. To za te pieniądze poszliśmy i kupiliśmy Monice największy, najbardziej kolorowy, najlepszy jaki można było dostać telewizor! I ten telewizor u tej Joanny żeśmy wstawili na przechowanie i dostała go pod choinkę. Wyszła na spacer z psem, a wróciła i telewizor stał. I taka była radość z tego Iraku, główna radość. [...] Gdyby pani kiedykolwiek weszła w jakiś związek z mężczyzną, nie wolno się rozstawać. Z różnych powodów. To, że zawsze się znajdzie ktoś bardziej atrakcyjny, bo na przykład żona widzi wszystko. Wobec tego widzi i to, że ma rozklapane kapcie, i to że nie zmienił skarpetek, i że coś tam. Jak normalnie, jak w życiu. Natomiast taka pani nie widzi tego. I to jest pierwszy powód. A tutaj ogromne pieniądze. Ogromne pieniądze i pełny luz! Żadnych zahamowań! Tak że nie wolno. Każdy związek musi być na bieżąco przeżywany, przeżywany, i na dobre, i na złe.
    </section>
    <section>
        <time>17338</time>I na to właśnie w rozklapanych kapciach i nie tylko, bo to się przeplata, to jest, umiemy wtedy ze sobą rozmawiać, widzimy się wzajemnie. Na odległość jest inaczej. Nie sprawdza to się nigdzie. Przecież teraz bardzo dużo tych wszystkich wyjazdów. One przeważnie się tak kończą. I przeżyłam to prawie śmiercią, ale jak pani widzi widzę i żyję, mówię. Mam wspaniałe kontakty z dzieckiem, którego nie chciałam. Mam wspaniałe kontakty z wnukami. Z zięciem doskonałe, naprawdę, nadzwyczajne zupełnie. Właśnie będzie 50-lecie jego teraz, coś tam robią. No więc takie tak. I są dla mnie bardzo dobrzy i wyrozumiali. Ja już taka jestem czasami, naprawdę mam pretensje tu, gdzie nie powinnam mieć i zniecierpliwienia tyle. Boli tu, gdzie nie trzeba. Ale w sumie myślę, że po to mnie Pan Bóg właśnie zostawił parę razy, żebym mogła jednak w sumie powiedzieć, że chyba się to udało. W każdym bądź razie nie była to bylejakość!
    </section>
    <section>
        <time>17424</time>Nie była, na pewno. Bo i ten mąż był cudowny, jak był, naprawdę! To był bardzo... Poza tym to, że chciał tego dziecka i potem taki był dla niego. I ta teściowa, która rzuciła pracę. To naprawdę wspaniałe przeżycia. I te ciotki kochane, które się mną tak zajęły. To wszystko jest bardzo piękne. To naprawdę niemożliwe nie zauważyć tego. Przecież mogłam skończyć na rogu, jak wiele innych dziewcząt w takich sytuacjach. Bo taka byłam sobie dość taka, kobieca taka. Do zobaczenia, że tak powiem, do spojrzenia, wobec tego było, jak było. Różnie mogłam trafić, a trafiłam wspaniale! Jakoś ten Bóg jednak pewnie się tam zaśmiewał, jak ja mu powiedziałam, że ja ci pokażę! Jakoś pokazał mi, że jednak... Aha! I wie pani co? No właśnie, bo to też puenta jest jednak. [...] I pojechałam do Ciechocinka po tylu latach. Zresztą teściowa mi tam taką kwaterkę załatwiła.
    </section>
    <section>
        <time>17500</time>A teściowa jeszcze nie wiedziała, że... Znaczy ona może coś wiedziała, że... Bo o tym Iraku wszyscy wiedzieli, tylko ja nie wiedziałam jak on był. I chodziłam tam sobie na spacery po parku. To bardzo ładna miejscowość, tylko dla mnie jednak za mocne te tężnie. Chociaż nadciśnieniowiec jestem, to tam bardzo mi spadało to ciśnienie. I przechodziłam koło kościoła i ten kościół nieładny wcale, żadna tam atrakcyjność i żadnej potrzeby nie miałam, nic nie było tam do zwiedzania. Po prostu weszłam, stanęłam i uklękłam. Uklękłam i to nie było takie, że przyklękłam i wstałam. Nie! Uklękłam, klęczałam i zaczęłam płakać. Doczekałam mszy, bo to musiało być tak po obiedzie. Oczywiście, że na tej mszy nic nie rozumiałam z tego, bo to w międzyczasie zmienił się sposób odprawiania. Tak! Wszystko się pozmieniało.
    </section>
    <section>
        <time>17590</time>Wszystko to było już nie po łacinie, a po polsku. Było mnóstwo tych kapłanów. Oni tak stali, jak na ostatniej wieczerzy. Było ich kilku. I to dlaczego? Dlatego, że tam ludzie jak przyjeżdżają do tych uzdrowisk, to zawsze coś chcą z tym Panem Bogiem załatwić. Wobec tego dają na te msze, a oni jednak są na tyle przyzwoici, że to nie jest tak, że jeden odprawia za wszystkich dających, tylko jednak jakoś tam celebrują. I ja, tylko mogę tu coś... Nie. Tak. Upatrzyłam sobie jednego z tych księży. Tylko to mogę tu coś źle pamiętać. Albo to było tego samego dnia, albo wróciłam drugiego. Ale nie! Tego samego dnia. Już wiem, przypomniałam sobie. Bo wróciłam, poczekałam aż ci księża wyjdą z tego kościoła, podeszłam do tego, którego sobie upatrzyłam i powiedziałam mu, że właśnie jaka ja jestem, tylko że tyle lat bez Boga, i że chciałabym się wyspowiadać. No niech pani powie, czy to nie jest ręka boska? Czy ten Bóg nie kieruje człowiekiem jak chce? I to jest taka puenta.
    </section>
    <section>
        <time>17686</time><span style="font-weight: bold;">Chciała pani uzupełnić kilka rzeczy, więc może zapytam o tego brydża, który był, zdaje się, taką popularną rozrywką.</span> Tak, dlatego że to były jednak takie czasy, że młodzi obcowali ze sobą, natomiast przecież nie było ani dużych nigdzie sal, ani klubów, ani jakichś tam innych lokali. Poza tym nie było pieniędzy, żeby do nich chodzić. Wobec tego spotykaliśmy się w jakimś mieszkaniu, do którego można było przychodzić i właśnie ten brydż był taki. Wtedy był modny brydż. Ja mam do dzisiaj takie broszurki, takie instrukcje, całe opisy różnych licytacji, jak grać w tego brydża. A myśmy z mężem na przykład już potem opracowali, znaczy zastosowaliśmy tak zwaną metodę treflową. To polegało na odpowiedniej licytacji, natomiast zasada była taka, że jeżeli ktoś chciał grać tą metodą, to musiał dostać zgodę partnerów, z którymi siadał. To nie można było usiąść, zacząć licytować, a inni by nie wiedzieli, o czym my mówimy. To wspaniałe było!
    </section>
    <section>
        <time>17778</time>Ja bardzo lubiłam tą metodą grać, ponieważ to dosłownie tak, jakby pani patrzyła w karty swojego partnera. Oczywiście ci przeciwnicy też mniej więcej wiedzieli. O tyle mniej, że ja wiedziałam swoje i domyślałam się jego, natomiast oni nie wiedzieli ani moich, ani jego. Wiedzieli mniej więcej, jak będzie. To jednak całe noce. Kiedyś przyjechał do Ryszarda kolega z Łodzi. Nie wiedział... Ta Senatorska to było takie maleńkie mieszkaneczko, już mówiłam o tym. Taki stolik był okrągły. Przy tym stole siedziało czworo grających, kopciło papierosy. Kawy nie było! Nic takiego nie było. Ja nawet nie wiem, herbaty chyba nie było. On wszedł i cofnął się, ponieważ dymu mnóstwo i ci grający. Gdzieś radyjko brzdękało, ale nie za bardzo, bo chodziło o to, żeby licytować. I grono naokoło, bo myśmy się zmieniali. Tam tego robra się grało, a potem już nie pamiętam, czy były losowania czy tak żeśmy zmęczeni przemieszczali się.
    </section>
    <section>
        <time>17852</time>Bardzo to było sympatyczne to granie w brydża, bo to bardzo mądra gra wymagająca myślenia i nie nużąca. Oczywiście jak nie idzie karta, to wszystko znudzi, ale naprawdę już potem ja w nic innego nie umiałam grać, nie chciało mi się. Myślałam, że nauczę wnuków. Nawet był taki czas, że zaczęli pytać o to, i jeden, i drugi, ale jakoś tak nie na tyle skutecznie, że mi się to udało. No i to wszystko stoi, a oni w ogóle nie grywają teraz.<span style="font-weight: bold;"> A ja jeszcze zapytam. Graliście o satysfakcję czy o pieniądze? </span>Tak! Nie, o żadne pieniądze! Nie mieliśmy pieniędzy. Nie, nie. Była to gra autentyczna z emocjami. Normalnie się grało, pieniądze nie były potrzebne. Może gdzie indziej grano za pieniądze. Ja mówię o tym, co u mnie było, jak myśmy żyli.
    </section>
    <section>
        <time>17911</time>To było mieszkanie, gdzie nie było ludzi dorosłych. Ci moi, i wujek, i ciocia, oni zupełnie gdzie indziej byli, natomiast tu wiecznie była gromada ludzi. Potem już na przykład... Nie, to chyba było przed ślubem. Nie wiem już jak to było, nie pamiętam, to nieważne. Lata koniec 40. i początki 50. lat. Na przykład wpadał Dmochowski z ćwiarteczką i z jakimś kolegą i na krześle coś tam dawałam, jakiś chleb, jak byłam, i sobie to rozpijali we trzech. Jakiś tam inny znajomy brata. Bo nie zawsze brat był.<span style="font-weight: bold;"> Bardzo otwarte mieszkanie.</span> Tak! Tak, tak, było otwarte. Każdy mógł przyjść, każdy... Ponieważ ta ciocia moja, tego jedzenia jednak było sporo. Znaczy były okresy, kiedy nie było w ogóle co jeść, ale najczęściej jednak było coś do zjedzenia, więc jakiś tam kubeczek zupy zawsze się znalazł. Tak że to było mieszkanie otwarte.
    </section>
    <section>
        <time>17989</time>Przychodził Starowiejski, ten byk, no... <span style="font-weight: bold;">Franciszek?</span> Franciszek, też przychodził. Ja go się strasznie bałam, bo to rzeczywiście był taki byk. Taka była dziewczyna, w której się kochał. Przychodziła Barbara Rylska, Drawicz wtedy, wtedy. To było chyba nawet już potem małżeństwo, oni się bardzo kochali. Całe mnóstwo, cała plejada tych ludzi, znaczy młodzieży, która potem nie zmarnowała tego. Pomimo tego brydża i tych ćwiarteczek, jednak była kimś potem, zaznaczyła się w tej naszej kulturze. <span style="font-weight: bold;">Czyli tym magnesem skupiającym był pani brat, tak?</span> Tak, tak. On miał taką, on miał taką. On do końca to miał. Tak jak powiedziałam na początku, że miał świetną pamięć i dużą wiedzę przez to, bo u niego dużo się czytało!
    </section>
    <section>
        <time>18051</time>Ogromnie dużo dyskusji na temat literatury, książek. Na początku to były książki takie, który na przykład u mnie w GUS-ie przychodził, już nie pamiętam czy raz na dwa tygodnie, czy raz na miesiąc, przychodził taki kolporter z walizami, z tobołami. Udostępniano mu tam jakieś biurko, jakiś stół, rozkładał te książki i się kupowało. To były za grosze. Gdzieś tam jeszcze mam, właściwie to już głównie u dzieci są, bo jak żeśmy się stamtąd przeprowadzali, to wzięli głównie całą tę bibliotekę. To były takie książki i to były głównie jednak książki propagandowe radzieckie, bo to nie ma co tam mówić, że było inaczej. Już potem, kiedy zaczęły np. Irena Szymańska w „Czytelniku” stworzyła tą biblioteczkę „Nike”, kiedy zaczęła się pojawiać literatura francuska, włoska – najpierw te książki bezpieczne ideologicznie, ale potem rzeczywiście klasyki mnóstwo itd. – to myśmy naprawdę, ja nie wiem, kiedy myśmy spali.
    </section>
    <section>
        <time>18133</time>To był wyjątkowy czas! Ja tego zupełnie nie mogę teraz skojarzyć. Mnóstwo czytania, ten brydż. Ja jeszcze musiałam pracować i wszystko to było do załatwienia! Niesamowite. <span style="font-weight: bold;">I tam w tym mieszkaniu u brata poznała pani Hannę Rek?</span> Ja myślę, że w STS-ie chyba jednak z tą Hanną. Ale z kolei STS był później, ale ja ją... Gdzie ja ją poznałam? No czort wie. Myśmy się poznały w tym... Ona była na kolonii w Osłoninie razem ze mną. To były takie domki, gdzie trzeba było pompować wodę, bo ta inaczej trzeba było napompować wody, żeby ta woda była. I tam myśmy się poznały w tym Osłoninie, a potem żeśmy się spotkały w Szklarskiej, gdzie ja na tym śniegu tak se poleguję taka. To w Szklarskiej. Tam był taki konkurs studencki. Ale to już był rok 1954. Tam żeśmy się spotkały i ja niestety miałam straszną tremę. Ja mówiłam pani, że ja też troszkę śpiewałam, ale mnie trema zżerała. I tam ona się tak bardzo dziwiła, że ja nie startuję czy startowałam, a nie wyszło, już nie pamiętam tego. A ona wtedy tam w tej Szklarskiej Porębie coś chyba zdobyła i stamtąd... A Jurek tam był też w tej Szklarskiej, tylko zupełnie osobno myśmy byli.
    </section>
    <section>
        <time>18229</time>I ją wtedy do tego STS-u, ona trafiła do STS-u. <span style="font-weight: bold;">A Sława Przybylska jak trafiła? </span>Też do STS-u, do STS-u, ale skąd ona? Oni od czasu do czasu robili taki nabór do STS-u. Czy może na uczelniach rozreklamowywali? Czy jeden drugiemu mówił? Czy ktoś kogoś poznał i mówił: <span style="font-style: italic;">Przyjdź?</span> I tak tam Sława podśpiewywała w tym STS-ie jakiś czas. <span style="font-weight: bold;">To Osłonino to było jedno z tych miejsc, gdzie pani jeździła na te roboty w polu? O tym też miałyśmy porozmawiać. </span>Nie, nie. To było nad Zatoką Pucką, niedaleko Pucka. Takie właśnie na wzgórku były domki drewniane i moje gimnazjum tam... Tam myśmy jeździły z gimnazjum na kolonie, to się wtedy mówiło chyba. <span style="font-weight: bold;">Aha, czyli Hanka Rek była z tego samego gimnazjum, tak?</span> Hanka, Hanka... Tamtych domków było więcej niż myśmy potrzebowali i ona musiała tam być może z innej szkoły. Tego nie wiem. Może panią ją zapytać, jeśli ma pani to, jak ona pamięta Osłonino.
    </section>
    <section>
        <time>18308</time><span style="font-weight: bold;">To jeszcze zapytam w takim razie o to, co pani mówiła, że z GUS-u jeździliście na pracę w polu.</span> No tak. No więc z kolei tutaj jak mnie tak bardzo tam wyklęły te panie, że ja tak społecznie się nie udzielam, no i jak mnie obroniła ta moja koleżanka, że ja jednak śpiewam w tym chórze, no to potem doszły jeszcze te moje prace na tym polu. Były to jakieś akcje organizowane na pewno przez partię. Na pewno była to była wytyczna jakaś tam, czy wytyczne, mówiąc poprawniej, że to miasto pomagało tym PGR-om ponieważ oni nie byli w stanie tego zebrać. To wszystko gniło na polach! Były takie akcje. Pewnie z innych miast też. To nie było tylko charakterystyczne dla Warszawy, że z tych urzędów jeździli ludzie, kto chciał. To było w stronę Olsztyna. Tu było dużo tych PGR-ów. Bo nie gdzieś tam w tamte okolice pomorskie, nie, tylko tu w stronę Olsztyna.
    </section>
    <section>
        <time>18387</time>No i żeśmy byli rozwożeni po tych PGR-ach, gdzie najczęściej siedzibą takiego PGR-u był jakiś dawny pałacyk. To były piękne gospodarstwa. Prześliczne naprawdę te pałacyki. Widać było jeszcze, zniszczone dokumentnie! Gdzie tam, pamiętam, w jakiejś wiosce taka była też akcja ucywilizowania Cyganów. Wobec tego tych Cyganów gdzieś tam umieścili w tym budynku, czy może to była szkoła wtedy jeszcze, jeszcze ta poniemiecka, i to było tak wszystko zniszczone. Ci Cyganie w ogóle nie nadawali się do takiego... Zimą to jeszcze, ale jak przychodziła wiosna cieplejsza, to ich gnało do lasu. Oni nie byli w stanie tam przesiedzieć. To nie wolno na siłę kogoś tak uszczęśliwiać. Każdy ma jakiś swój cykl życiowy, biologiczny, nie wiem, przyzwyczajenia z pokolenia na pokolenie.
    </section>
    <section>
        <time>18459</time>I tak to oni poniszczyli dokumentnie wszystko. To było żal patrzeć. Były takie dewastacje absolutne. I myśmy w tych pałacach właśnie tak koczowali na podłogach, na których nam rzucano słomę, której było zresztą pod dostatkiem. I pewnie jakieś derki nam kładziono na tę słomę, bo przecież byśmy nie wytrzymali inaczej. No na pewno nie prześcieradła! Wodę się brało ze studni i tak żeśmy... Jakieś jedzenie dostawaliśmy. Przywożono nam czy myśmy chodzili, już nie pamiętam. <span style="font-weight: bold;">I na czym polegała praca?</span> Praca polegała na tym, że najczęściej myśmy to jeździli w takim okresie, kiedy trzeba było zebrać zboże z pola. Więc jechała maszyna i ścinała zboże. Jechała maszyna, ścinała to zboże, a myśmy szli i tak zbierali w takie snopki. Oczywiście jeżeli było suche. Mokrego zdaje się, że maszyna nie mogła w ogóle uciąć. To musiało być suche. Bo kosą pani i mokre zetnie, a maszyną nie. Robiliśmy z tego snopki, to potem druga grupa, albo może i my, bo jak się szło szybko, sprężyście, to się nadążało. A potem te snopki ustawiało się w kopy. Była to dla mnie, dla większości jednak – mogę tak śmiało powiedzieć – była to ogromna satysfakcja.
    </section>
    <section>
        <time>18564</time>To było bardzo piękne, jak te snopy już takie były ustawione w te kopy, to rżysko takie dość równe. Ładnie, ładnie to było. I czasami było tak, jeżeli właśnie dopisała pogoda przez ten cały czas, jak żeśmy byli, to potem było zwożenie z pola tych... Aha, jeszcze w międzyczasie najczęściej się te kopy tak odkręcało, prawda. Dzisiaj się stawiało je tak, a następnego dnia się przychodziło i je się odwracało. To co było w środku na zewnątrz, żeby to słonko ładnie to podsuszyło. Potem żeśmy... Było to zwożone, więc czasami przyczepami traktora, ale czasami nawet wozami konnymi. I muszę się pochwalić, że byłam specjalistką od układania tych snopków tyłu wozu. Nie przodu, tylko tyłu. Robiłam pięknie tak, że nigdy to się nie zsunęło, nigdy nie trzeba było poprawiać. Dojeżdżało na miejsce całe. To była jedna nasza praca. Właściwie i do tego ona się ograniczała.
    </section>
    <section>
        <time>18641</time>Druga praca była taka, żeśmy jeździli, kiedy rosły buraki i było pielenie buraków. I to również była piękna praca, chociaż wszystko to ciężkie, oczywiście. Wchodziliśmy na pole, gdzie nie było widać w ogóle, że są buraki. Myśleliśmy, że żartują sobie z nas, tak było to wszystko zachwaszczone. A potem okazywało się, że te buraki całkiem są spore i że bardzo piękne, czerwone, śliczne. To to żeśmy robili. I jeszcze kiedyś, ale to nie było nagminne, kiedyś gdzieś zbierałam stonkę. I to już było obrzydliwe, obrzydliwe. To już nie pamiętam, jakaś tam była nawet zapłata od słoika, nie wiem, ale to było obrzydliwe, przynajmniej w moim odczuciu. Tej stonki było mnóstwo, od groma i to tak żarłoczne stworzenie, to potrafiło zostawić sam kikut z tego ziemniaka.
    </section>
    <section>
        <time>18712</time><span style="font-weight: bold;">A towarzyszyła temu ta legenda, że to Amerykanie zrzucają?</span> Tak, tak, tak! Było to, tak. <span style="font-weight: bold;">Wierzyliście w to, że to jest?</span> Nie, nie. Natomiast ja myślę, że prawda jest jakaś połowiczna, że prawdopodobnie przez te przemieszczenia wojenne, kiedy przychodziło to jedzenie z różnych stron do Polski, może ktoś zawlókł jakiegoś osobnika i to się rozmnożyło, bo to cholernie żywotne jest. To nie trzeba zrzucać z samolotu. Poza tym byłby to przecież idiotyzm kompletny, dlatego że przecież dokarmiali nas. Ten Rosjanin, po powstaniu jak żeśmy wróciły, on nas dożywiał tym, co dostawał z Ameryki, przecież nie z Rosji. <span style="font-weight: bold;">Jeszcze mam pytanie. Kim byli współtowarzysze tej pracy?</span> Kochanie, bardzo różni. Jednak młodzi przeważali. Młodzi i nie z rodziną, no bo przecież rodzina wymagała zawsze jakiejś opieki. Przeważnie młodzi.
    </section>
    <section>
        <time>18784</time>Czasami zdarzał się jakiś starszy osobnik. Gdzieś tam na zdjęciu był taki jeden pan zabawny. Ale głównie to byli młodzi. Wie pani, że myśmy jeszcze po tej robocie siadali, palili czasami ognisko, śpiewali. Ktoś tam kupił jakieś wino czy taki mamrot, czy jakąś tam wódkę, i to żeśmy siedzieli przy tym ognisku i jeszcze żeśmy do północy potrafili śpiewać i gadać. <span style="font-weight: bold;">To byli ludzie z różnych zakładów pracy? </span>Ale nas było tyle w tym GUS-ie, że myśmy byli zawsze sami. Myśmy nie byli łączeni z żadnymi zakładami. To była bardzo duża instytucja i młoda! Tam była ta kadra głównie żydowska starszych osób i byli młodzi. <span style="font-weight: bold;">A jak to było możliwe, że tylu ludzi chciało pojechać do prac ornych?</span> Nie wiem! <span style="font-weight: bold;">To było dobrowolne? </span>Dobrowolne! Nikt nikogo do tego nie zmuszał. Nikt nikogo. <span style="font-weight: bold;">Wiązało się z jakimś zarobkiem dodatkowym?</span> Coś tam żeśmy dostawali, ale to były naprawdę bardzo symboliczne pieniądze. Natomiast właśnie nie pamiętam, czy to było w ramach urlopu czy... Myślę, że nie w ramach urlopu. Myślę, że jednak dostawaliśmy wolne na ten czas.
    </section>
    <section>
        <time>18859</time><span style="font-weight: bold;">A pamięta pani, dlaczego pani się zdecydowała jeździć na coś takiego? </span>Nie było specjalnie. Nie wiem. No spróbować chcieliśmy, bo pierwszy raz chyba byłam sama, a potem już byłam z mężem, bo żeśmy się szybko pożenili. Tak że nawet kiedyś nas jakieś radio nagrało i moja teściowa się dowiedziała, że jesteśmy tam na jakichś wykopkach. Ale nie wiem! Może dlatego, że lubiłam tą swoją babcię na tej wsi. Że pamiętałam robotę tej babci na tej grządkach. Że na tą wieś jeździłam, ojciec mnie zawoził jak byłam malutka. Może coś takiego zostało i już. Nie było. Politycznie tu nie było! Oczywiście, że były agitacje, że trzeba, bo marnuje się. Może i to gdzieś tam w podświadomości, ale to nie była ta decyzja. Po prostu: no jest, może zobaczę. <span style="font-weight: bold;">Chce pani jeszcze o czymś opowiedzieć? </span>Nie, chyba dosyć. <span style="font-weight: bold;">Dziękuję bardzo. </span>
    </section>
</article>