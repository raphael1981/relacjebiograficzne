<?xml version='1.0'?>
<article>
    <section>
        <time>0</time>Stella Czajkowska: Moje nazwisko Stella Czajkowska, z domu się nazywam Grynszpan. Urodzona jestem w Rypinie, które to miasteczko nic mi nie mówi, poza zdjęciami, które znalazłam u rodziców. Urodziłam się 8 marca 1923 roku. Wiem, że ojciec w Rypinie, to wynika też ze zdjęć, był właścicielem i rektorem gimnazjum koedukacyjnego. Takie zdjęcie się znalazło w Yad Vashem. Jako dziecko już żyłam w Gdańsku, rodzice się przenieśli. I do momentu, kiedy historyczne działania, niezależne od nas, rozegrały się już w 1938 roku, żyliśmy do tej pory w Gdańsku.
    </section>
    <section>
        <time>60</time>Moje dzieciństwo nie odróżniało się chyba wiele od innych. Mama była bardzo młodą i utalentowaną kobietą. Miała piękny mezzosopran, ale wybrała małżeństwo. Ale niezależnie od tego w domu było dużo muzyki, mama śpiewała i sama sobie akompaniowała. Ojciec miał skończone studia w Odessie, teologię. Właściwie już się doktoryzował w Londynie, ale w jakiś sposób odszedł w ogóle od religii i zrezygnował. Nawet do tego doszło, że był właściwie anty religijny. U nas się nie święciło żadnych świąt żydowskich. Jeśli, robiła to mama, która z kolei była niesłychanie nowoczesna i właściwie też nie żydowska. Moja mama starała się robić święta żydowskie i to nas bardzo bawiło jako dzieci, a ojciec w ogóle nie zajmował się tym. Tak że dom był bardzo specyficzny, ale pogodny. I była ogromna różnica wieku, mama była 15 lat młodsza od ojca.
    </section>
    <section>
        <time>137</time>W domu było bardzo wiele muzyki ze strony matki, a ja przysłuchiwałam się po prostu z dala jako dziecko. I któregoś dnia przypadkiem mama grała na fortepianie jakieś nieskomplikowane utworki Czajkowskiego, który pisał dość dużo tego typu utworów. I słyszałam to w ciągu dnia, i melodia ta bardzo mnie ujęła. I podczas gdy nie było rodziców w pokoju gdzie stał instrument, poszłam do instrumentu i zagrałam melodię faktycznie lewą i prawą ręką, tak jak ją usłyszałam. To było początkiem mojej tak zwanej kariery muzycznej. Rodzice natychmiast podjęli ten talent, uważali że mam jakieś zdolności muzyczne, i przez pół roku uczyłam się w domu. Potem nauczycielka stwierdziła, że moje zdolności przekraczają jej możliwości i wtedy zgłosiłam się do profesora Zocznika, który był znanym muzykiem w Gdańsku.
    </section>
    <section>
        <time>212</time>Wybieram się do profesora, nastrój był niesłychanie uroczysty, bo to była znana osobistość. Mama ubrała mnie pięknie, te moje długie warkocze zaopatrzyła w kokardy, i wybieram się do profesora. Grałam wtedy nokturn Chopina s-dur. Zaprodukowałam się na fortepianie, a profesor przygląda mi się i mówi: - Dziecko, płaczesz. Ale dlaczego? Bardzo dobrze to zagrałaś. To ja powiedziałam mu wtedy, że to była tak wzruszająca melodia, że mnie pobudziła do płaczu. Na tym skończyła się ta wizyta. Przez jakiś czas, chyba pół roku, studiowałam u profesora Zocznika, ale potem rodzice przenieśli mnie do konserwatorium niemieckiego. To były już czasy hitlerowskie, ale mimo że byłam Żydówką, jednak zostałam przyjęta. I co dziwo, po upływie bardzo niewielkiego czasu dostałam glejt ze stemplem hitlerowskim, że mimo że jestem Żydówką, wolno mi występować oficjalnie, ze względu na moje wielkie postępy muzyczne.
    </section>
    <section>
        <time>291</time>Kariera moja w Gdańsku i rodziców życie skończyło się bardzo gwałtownie. Nastąpił wypadek w Niemczech, gdy vom Rath, niemiecki radca ambasady zastrzelony został przez żydowskiego chłopca, na nieszczęście o naszym nazwisku. Nazywał się Herszel Grynszpan. I któregoś dnia zjawia się wielka ilość gestapowców w Gdańsku i szukają wszelkich rodzin żydowskich o tym nazwisku. Pewnego dnia przychodzi do nas schupo, ja jestem sama w domu, pyta się o ojca i zostawia zlecenie, żeby ojciec stawił się w Gestapo natychmiast jak tylko wróci do domu. Mamy nie było. Po powrocie, jak mama zobaczyła to zgłoszenie do Gestapo, w ogóle nie zastanawiając się ani chwili zaczęliśmy pakować walizki i wszystko co można było schować. I właściwie z tym opuściliśmy Gdańsk. Ojciec wrócił, nie chciał oczywiście uciekać, bo był w jakiś sposób przekonany, że nie można uciec od swego losu, ale nie było rady, mama objęła kierownictwo domu. I opuszczamy. Nie wiem czy mieliśmy trzy, czy pięć walizek, to było wszystko cośmy zdążyli zebrać. Zostawiliśmy, rodzice szczególnie, całe życie, pracę, dom, przyjaciół, możliwości pracy. Wszystko zostawiliśmy za sobą.
    </section>
    <section>
        <time>399</time>Wsiadamy do pociągu, który wiedzie nas do Polski. Destynacją miała być Łódź. Na granicy polsko… Nie można powiedzieć że polsko – niemieckiej. Polsko – gdańskiej, zatrzymuje nas kontrola paszportowa. Patrzą na paszport ojca i mówią: - Przepraszam, musicie państwo opuścić pociąg i wrócić do Gdańska. Siedzimy w areszcie na stacji. Po jakimś czasie przychodzi grupa Niemców, dość duża grupa, około 10 osób. Wśród nich nagle widzę mężczyznę, którego ja też rozpoznaję. Jego nazwisko było Strobel. On mówi: - A co ty tu robisz dziewczynko? Mówię, że mieliśmy jechać do Łodzi, ale nie udało nam się, dlatego że kazali nam wysiąść z pociągu. To był jeden z „wielbicieli” mojego talentu, Niemiec który przychodził na wszystkie popisy i koncerty w których brałam udział od 9 roku życia. I zawsze rokował rodzicom dla mnie wielką przyszłość. I tenże Niemiec zbiegiem okoliczności był w tej grupie. I bardzo autorytatywnym głosem wydał rozkaz: - Proszę odstawić rodzinę do pociągu na destynację Polskę. Ruszamy i przyjeżdżamy do Polski.
    </section>
    <section>
        <time>490</time>Ten okres opiszę bardzo krótko. To było niewiele, to było chyba 10 czy 11 miesięcy do momentu wybuchu wojny. Ojciec znalazł jakieś małe mieszkanko na ul. Traugutta pod 9, obok stał wielki hotel. Za chwilę opowiem dlaczego. Jeden z najlepszych w Łodzi. I tam zamieszkaliśmy w małym mieszkanku. Zaczęłam chodzić do konserwatorium, już byłam w najwyższej klasie. I chodziłam do gimnazjum Orzeszkowej. Były różne wielkie rozmowy w całej rodzinie, do jakiej to szkoły, i Orzeszkowa przypadła do gustu rodzinie. I tam kontynuowałam moją edukację. W międzyczasie zdążyłam dać kilka recitali w Polsce. Grałam w Poznaniu, i po koncercie zjawiło się dwóch panów, którzy najwidoczniej śledzili te żydowskie dzieci, ja nie wiem. W każdym razie byli w Poznaniu i słyszeli moje wykonanie koncertu. Zwracają się do rodziców mówiąc, że byliby szczęśliwi, gdyby rodzice pozwolili mi pojechać do Palestyny. Dlatego przede wszystkim, żeby mnie uratować od wojny, którą uważali że mamy już w zapleczu, a po za tym mogli mi zapewnić jak najlepsze wykształcenie muzyczne. Niestety rodzice nie chcieli w ogóle przyjąć tego konceptu. Czy ojciec uważał że to co ma być, będzie, nie wiem. W każdym razie nie zgodzili się. Natomiast inna dziewczynka, wspominam, bo to światowe nazwisko, Ida Haendel, skrzypaczka, jej rodzice zgodzili i dziewczynka zrobiła olbrzymią karierę, I żyje do dzisiejszego dnia, faktycznie.
    </section>
    <section>
        <time>622</time>To jest okres przedwojenny. I oczywiście mieli rację, wojna wybuchła po kilku miesiącach od tego czasu. Rozpoczynają się okropne represje na ludności żydowskiej. Nie wiem czy je opisywać, bo to są znane historycznie fakty. Natychmiast przypięto nam żółte łaty. Stanie w kolejkach było niebezpieczne, dlatego że wyrzucali nas Niemcy, ale też bardzo często Polacy wyrzucali nas z kolejki i wskazywali. Tak że sytuacja żydowska stała się tragiczna. Mama była tą osobą, która zawsze chodziła do tych kolejek, bo miała tzw. aryjski wygląd i nikt nie przypuszczał, że jest Żydówką. Ale ojciec mówił: - Słuchaj Ewuniu, są sąsiedzi. My mieszkamy w samym śródmieściu, zawsze ktoś może ciebie pokazać. Tak że rodzice zgłosili się do bogatego piekarza Kopczyńskiego i wiem że od tego czasu mama już nie stała w kolejce. Przychodziły prowianty do domu, przysyłano. Natomiast to co rodzice im za to dawali, było dla mnie wielką niewiadomą. Ale m.in. wiem że piękne wieczorowe suknie mojej mamy wędrowały do pani Kopczyńskiej.
    </section>
    <section>
        <time>702</time>Wspominam o tym dlatego, że wiele lat później po wojnie… To jest może nieważny szczegół. Jestem uczennicą Wyższej Szkoły Muzycznej Łodzi i mam koncerty. Myśmy co miesiąc mieli koncerty dla szkół. I jeżdżę ze śpiewaczką świetną, żoną adwokata Jaglicza, Barbarą. I któregoś dnia ona opowiada, że rodzice ją wysłali przed wojną do rodzin ziemiańskich, żeby oszlifowała swój sposób bycia. Opowiada że siedzieli tam hrabiowie, baronowie, pytali się kto z których rodzin. W pewnej chwili spytali: - A pani Barbara to z kogo? To ona mówi: - Z tych piekarzy Kopczyńskich. Była ogromna konsternacja, ale dla mnie to było nieprawdopodobne przeżycie, Nagle widzę tą Basię, która jest córką… Ale nie na tym koniec. Spotykamy się wieczorem na balu sylwestrowym, przychodzi Basia w jakiejś tam sukience, i ma cudowny szal z lyońskich koronek zawieszony. Ja mówię: - Basiu, te koronki mi takie znajome. A ona: - No tak, mamusia mówi, że babcia miała to w swoich… Ja zrobiłam sobie sukienki i ten piękny szal. To była jedna z sukienek wieczorowych mojej mamy. To jest taki mały szczegół, który wrócił chyba 10 lat po wojnie.
    </section>
    <section>
        <time>804</time>Ale wracam teraz do Łodzi. W bardzo krótkim czasie, zostawiamy znowu wszystko. I nowy instrument któryśmy nabyli. I wszystko zostawiamy w tym małym mieszkanku, zabieramy tylko rzeczy które można zmieścić na wózkach i przenosimy się do getta łódzkiego. Trudno mi opisać te 5 lat getta, opowiem tylko…[przerwa]
    </section>
    <section>
        <time>834</time>Wspomnę o szczególe, który był dość ciekawy. Wojna wybuchła i stoi ojciec przy oknie, mówi: - Ewuniu, podejdź, chcę ci coś pokazać. Patrzymy przez okno, a do hotelu Savoy przyjeżdża pierwsze auto i czterech eleganckich oficerów niemieckich. Mój ojciec który był fatalistą, mówi: - Widzisz Ewuniu, nie można uciekać od swego przeznaczenia. I tu jeszcze zapomniałam opowiedzieć o tym szczególe, jak ojciec skończył obiad. To się wydaje zupełnie nieistotne, ale mi się wydaje, że takie małe wydarzenie potrafi zaciążyć na życiu. Ale to nawet zaciążyło na sposobie mojego myślenia, na pewnym optymizmie i pewnej wierze… Ja ojcu wierzyłam i jak ojciec był z nami to w ogóle nie było niebezpieczeństwa. Bo jak bomba spadła na Łódź, jedliśmy akurat obiad, mama wnosiła wazę z zupą. I my lecimy na dół, a ojciec mówi: - Ty leć Ewuniu z dziećmi, ja nie mogę zostawić swojej zupy, nie może stygnąć. I tu już bomby mają padać na Łódź a ojciec siedzi dalej przy stole. Wracamy z powrotem. Oczywiście nie było schronów. Nie zdążyliśmy się nawet wtłoczyć do piwnicy w której się węgiel odstawiało. Wracamy z powrotem, a ojciec spokojnie je deser, kończy obiad. Tak że ten spokój ojca chyba nawet zaważył w momencie, kiedy siedziałam w komorze gazowej. Ja ciągle wierzyłam, że to jeszcze nie jest to. Tak że do dzisiejszego dnia jak myślę o wojnie, to ciągle widzę ojca. Jego niesłychany pokój. I jak on mi zniknął w Oświęcimiu w ciągu sekundy.
    </section>
    <section>
        <time>961</time>Wrócę teraz do getta. Następuje 5 potwornych lat w getcie, które trudno opisać. Na pewno są dokumenty historyczne, między innymi doktor Mostowicz który mieszkał w Warszawie, dobry przyjaciel mojego męża, opisywał to. On był lekarzem w getcie łódzkim. Ludzie ginęli od pierwszej chwili. Głód był tak potworny, że właściwie od początku getta pamiętam te trupy które padały na ulicach. Ludzie byli wycieńczeni. Poza tym zżerały nas choroby. Panował tyfus, krwawa dyzenteria i choroby płucne. Na początku robiło to straszne wrażenie, ale okazuje się, że człowiek wszystko wytrzymuje. Tak że stopniowo przechodziło się koło trupów i nie robiło to wrażenia. I potrafiło się zjeść swoją porcję chleba mimo wszystko.
    </section>
    <section>
        <time>1024</time>Chodziłam wtedy jeszcze kilka lat do szkoły, Niemcy wtedy jeszcze pozwolili. Aż do zamknięcia szkoły. Udało mi się nawet zrobić tam maturę. Później trzeba było znaleźć pracę. Bez pracy nasz przewodniczący, tzw. Król Żydowski, Rumkowski… Właściwie zorganizował jakąś formę rządu. Myśmy mieli ministrów aprowizacji i w ogóle wszystkie wydziały. On sam był królem tego wszystkiego. Przewodniczącym i królem. Jest wiele rzeczy które ja ostatnio zobaczyłam np. na zdjęciach archiwalnych, o których ja nie miałam pojęcia. Że oni mieli jakieś osobne powoziki, że jeździli do jakichś domów wypoczynkowych, że tam odbywały się libacje jego rodziny i przyjaciół. Będąc 5 lat w getcie nie miałam pojęcia o tym. Ja się dowiedziałam o tym dopiero ze zdjęć historycznych. Ale sytuacja była taka, nie pamiętam czy to było dwa razy w miesiącu, czy raz w tygodniu – odbywały się olbrzymie wysyłki Żydów z getta. Wybierano, ja nawet nie wiem jakim sposobem. Czy oni mieli listy ludzi, dostawało się zawiadomienia i ludzie pozornie szli do pracy, ale jeszcze nigdy nikt nie wrócił… Tak że już od wtedy rozpoczęły się deportacje. Każdy starał się od tego uchronić i jak miało się pracę, to w jakiś sposób było to ochroną przed wysyłką.
    </section>
    <section>
        <time>1129</time>Udało mi się dostać pracę w kooperatywie. Ja tam stemplowałam kartki żywnościowe. Też to było bardzo korzystne, pomagało nam w przeżyciu. Była jeszcze jedna dziewczynka, która pracowała ze mną. Nasz kierownik tej kooperatywy był synem ministra aprowizacji i on miała jakąś większą swobodę, mógł sobie pozwolić na trochę więcej lekkomyślności. I on tym dwóm naszym dziewczynom pozwalał maczać tą małą porcję chleba w beczce z czarną oliwą i w beczce z brązowym cukrem. To były niesłychane łakocie i przede wszystkim myśmy były syte przez cały dzień, bo ten cukier i ta oliwa lała się z tego kawałeczka chleba, któryśmy tam moczyły.
    </section>
    <section>
        <time>1186</time>Pewnego dnia przychodzę do pracy, praca zaczynała się o siódmej. Widzę drzwi zamknięte, więc idę od tyłu. Myślę, że zapomnieli. Idę od strony magazynu i słyszę ruch, widzę że pracownicy już tam są. Był tam kierownik magazynu. I nagle okazuje się że oni są przerażeni moim przyjściem. – A co ty tu robisz?! Mówię, że przyszłam do pracy. Mówią do mnie: - To spójrz na zegarek. Okazało się, że mój zegarek w jakiś sposób pokazywał niewłaściwy czas i przyszłam godzinę za wcześnie do pracy. Ale nie ma o czym mówić, posiedzę godzinkę. I posiedziałam sobie w biurze godzinkę. Wieczorem spotyka mnie niespodzianka. Jeden z nich, ten dyrektor spichlerza przychodzi i mówi: - Nikomu nic nie mów, mamy dla ciebie wielką niespodziankę. Okazało się, że dostałam sporą wałówkę jakichś produktów, których nie otwierałam. – Schowaj to natychmiast i nikomu nigdy o tym nic nie mów. Muszę powiedzieć, że było to dla mnie zagadką przez długi czas. Ja nie rozumiałam, że zostali przyłapani na gorącym uczynku. Po prostu wynosili prowianty i strach ich pędził, myśleli że ja powiem o tym. I chcieli mi zamknąć usta. Co właściwie było niepotrzebne, bo ja sobie nie zdawałam sprawy, że oni kradną. Ale w ten sposób jak długo pracowałam w kooperatywie, to miałam ogromną pomoc dla rodziców. Bo myśmy ciągle miały te beczki z oliwą i to nas karmiło.
    </section>
    <section>
        <time>1292</time>Zamknięto tą kooperatywę, praca ta skończyła się i dalej szukałam pracy. Udawało się w różny sposób. To może nie jest istotne. Zrobiłam sobie sweterek z jakichś rozprutych kawałków wełny i chodziłam po ulicy. Podchodzi do mnie kobieta doskonale wyglądająca i mówi: - O, skąd ma pani taki piękny sweter? Mówię, że zrobiłam go sobie sama. – Bo ja bym chciała coś podobnego. Mogę pani za to bardzo dobrze zapłacić, nawet jakimś jedzeniem. Myślę sobie: jedzeniem? Proszę bardzo. Ona mi dostarczyła wełny i za chwilę powiem na czym się skończyło. O tym zapomniałam mówić w tym filmie. Po jakimś długim czasie dostałam pracę (I 23:10?) Ja nie wiem jak to się nazywa po polsku. Myśmy małymi młotkami przymocowywali nosze dla wojska. Pracowało się 8 czy 10 godzin dziennie i pod wieczór dostawało się zupkę. To była prawie taka jak w obozie, troszeczkę wody z jakimś czymś. Dochodzę w kolejce po tę zupkę i nagle widzę, że mój garnuszek odwracany jest do góry dniem. A nie widać było personelu, tylko ręce. Myślę, że pomylili się, bo tylko ci dyrektorzy i szefowie dostawali takie zupy. Nazajutrz dochodzę znowu, mój garnuszek jest odwracany. To była ta pani, której robiłam sweterek. Tak że ona mi do końca getta dawała podwójne gęste zupy. Ja w domu żadnego jedzenia nie potrzebowałam.
    </section>
    <section>
        <time>1410</time>Ale wszystko się skończyło. Któregoś dnia stoimy… Jeszcze nie mówię o tych ciągłych deportacjach. Byłam świadkiem potwornych scen jak przyjeżdżały wozy niemieckie, które właściwie dziesiątkowały ludzi i wzbudzały strach w getcie. Dlatego że się nigdy nie wiedziało, kogo oni wezmą z ulicy. Mogli wziąć mnie, mogli wziąć mamę czy ojca. Niemcy nadzwyczajnie pracowali nad psychicznym zniszczeniem ludzi, w każdy sposób. Któregoś dnia przechodzę uliczką, stoi olbrzymia ciężarówka przed szpitalikiem dziecięcym. Z trzeciego piętra, bo im się nie chciało znosić po schodach, zrzucali dzieciaki do wozu bezpośrednio. Żywe dzieci, chore. Tak że nie ma wielu rzeczy, których ja nie wiedziałam w getcie. Potwornego okrucieństwa niemieckiego. I pewnego dnia właśnie stoję w kolejce. O zakończeniu getta nic się nie wiedziało, nic się nie mówiło o tym. Były po prostu deportacje. Rumkowski zdążył jeszcze deportować wszystkich Żydów z Niemiec i Czechosłowacji. Ja wiodłam wielkie spory z mężem przez wiele lat. Że on właściwie postanawiał, kto miał pierwszy umrzeć. On uważał, że jego zasługą jest w ogóle że my żyjemy, że my jeszcze istniejemy. Ale on był tym, który pokazywał palcem kto ma pójść. I on tych wszystkich profesorów i naukowców natychmiast wysłał na śmierć. Oni mieli też szansę, jeden na nie wiem ilu. Ale nie przeżyli, on ich natychmiast wysłał. To jeszcze jest takie końcowe wspomnienie bardzo negatywne z tego okresu. Myśmy zresztą cały czas żyli w olbrzymim strachu, bo myśmy jako gdańszczanie też nie byli bliscy Rumkowskiemu. On łodzian oszczędzał troszeczkę.
    </section>
    <section>
        <time>1544</time>W każdym razie stoję w kolejce po mięso i nagle widzę, że ludzie rozlatują się. Nikt nie czeka na rozdzielenie tego mięsa. Okazuje się, że w tej chwili pokazały się w całym getcie ogłoszenia, że likwiduje się całkowicie getto łódzkie. No więc oczywiście wszyscy wylecieli. Ja lecę do domu, żeby spotkać rodziców. Spotykam ojca, ale słyszę już z daleka, że w moim okręgu już Niemcy wysyłają ludzi. Nie doleciałam do domu, nie wiedziałam gdzie jest mama i siostra, i lecimy w pole. Chyba z tysiąc, nie wiem ile, masa ludzi, lecą w pole. Za nimi lecą Niemcy i strzelają na prawo i na lewo. Lecimy z ojcem, i znalazłam, to było pole takie nie zaorane, częściowo leżały gałęzie, drzewa tam jakieś rosły. To było w okolicach naszego domu, w okolicach Marysina. Którego śladu teraz też nie ma, bo ja tam byłam i nie mogłam odnaleźć tej Marysińskiej. Lecę z ojcem i wpadamy do takiego dołu. Ponieważ Niemcy lecą, to łapię gałąź jednego z tych drzew, nakrywamy rów tą gałęzią i siedzimy tam i czekamy co się dzieje. Słyszę krzyki i strzelaninę. Nagle jakiś but niemiecki wpada w tą gałąź i na moją głowę, ale Niemiec zniecierpliwiony, nie zdając sobie sprawy, że pod tą gałęzią są ludzie, wyrywa but z tej gałęzi, którą ja trzymam w ręku i leci dalej.
    </section>
    <section>
        <time>1656</time>To skończyło się masakrą wtedy. Nie wiem czy ludzie rozlecieli się, jaki był koniec tego. W pewnej chwili cisza, wieczór, i wracamy do domu. Wracamy do domu, rozsuwamy łóżka. Myśmy mieli takie małe schowanko, jakby piwniczkę, między dwoma łóżkami które się rozsuwało. I tam leżała mama i moja siostrzyczka. Nie wiedziały czy Niemcy tam jeszcze są, czy nie. Jeszcze 2-3 dni chowaliśmy się przed racjami niemieckimi, ale ojciec doszedł do wniosku że to nie ma sensu, bo nie mamy dokąd uciekać.Rodzimi łodzianie, których nawet spotkałam w Sztokholmie, mieli schowki, przygotowane wszystko. Tak że kilkaset osób uratowało się z Łodzi. Ale to byli że tak powiem miejscowi ludzie, mieli przyjaciół dookoła.
    </section>
    <section>
        <time>1715</time>Tam zginął m.in., o czym nie wspominałam przedtem… Było trzech braci Weiskopfów w łódzkim getcie. Jeden był policjantem. To był wspaniały człowiek, on wyłącznie pomagał ludziom. Drugi był adwokatem, i on był tym, który się sprzeciwił karze śmierci. Rumkowski kazał uśmiercać ludzi, których łapano na kradzieży kawałka chleba czy czegoś. To on jako adwokat na to się nie chciał zgodzić, w rezultacie czego pan Rumkowski posłał go do pchania fekaliów. I on pchał fekalia konsekwentnie, bo powiedział że ludzi za kawałek chleba na śmierć posyłać nie będzie. To był drugi Weiskopf. A trzeci był lekarz, znakomity człowiek. Rzeczywiście, to był człowiek który roznosił pomoc ludziom. On był w tym schowku razem z łodzianami i ten schowek został… Nie pamiętam w jakiś sposób on zginął. On zginął tragicznie od ręki żydowskiej. Jakiś żydowski tragarz osobiście go zastrzelił. Ja znałam wszystkich trzech braci.
    </section>
    <section>
        <time>1807</time>Ojciec mówi: - Jak przyjadą następnym razem, my idziemy. I tak się stało. Któregoś dnia przyjeżdżają Niemcy i żydowska policja i wiozą nas na Radogoszcz. Sceny na Radogoszczu opisał bardzo dokładnie Spielberg w tym filmie. Jedziemy wozami, nie wiadomo dokąd, każdy ma jakiś tobołek. Kazali zabrać ze sobą jakieś rzeczy, żeby je oczywiście zrabować tam. Zaczynają się chaotyczne i tragiczne sceny ładowania do tych wagonów kolejowych. A dlaczego? Dlatego że była masa starszych ludzi. Nie było żadnych drabinek, trzeba było wskakiwać na górę. Tym którym się nie udawało, strzelali do nich. Tak że ten akt ładowania był tragiczny, wiele ludzi zginęło wtedy niepotrzebnie. To trwało cały dzień, bo tych wagonów było 12 czy 15. Ile ludzi władowano do każdego wagonu, trudno mi powiedzieć. Ale wiem tylko tyle, że do ostatniego, już nikogo nie można było dopchnąć, i wtedy drzwi się zamykało z zewnątrz. Proszę sobie wyobrazić nawet ten postój do wieczora, te kilkanaście godzin. Upalny dzień, sierpień, i stoimy koło siebie w ogóle bez możliwości poruszania się. Jestem tam z rodziną, mama, tata i siostrzyczka. W wagonie były tylko małe otworki, innej wentylacji nie było. A jako sanitarna pomoc to były dwa kubły w obu rogach wagonu.
    </section>
    <section>
        <time>1954</time>No i ruszamy. Ta podróż trwała jedną dobę, dwie doby, trzy doby… Ciągle stoimy, jest cisza. Nie było bombardowań. Nie wiemy w ogóle gdzieśmy byli. Odczuwaliśmy dziwny zaduch, nie można było w ogóle oddychać. Na początku wydawało się że to jest upał, nie ma przecież w ogóle dostępu powietrza. Ale za chwilę, ponieważ ludzie poruszali się, chcieli się łączyć ze sobą, dostać do tego kubła, i pewien ruch następował, to okazało się że nie można w ogóle oddychać. Że jesteśmy w jakiś sposób zapyleni jakimś pyłkiem. Okazało się później, że wagony zostały grubo wysypane proszkiem wapniowym, a w innych wagonach, jak się okazało później, proszkiem węglowym. Oczywiście to było przemyślane przez Niemców, dlatego że jasne było, że ludzie w jakiś sposób poruszają się, a to przyspieszyło śmierć wielu osób w wagonie. Ludzie umierali na stojąco, nie mogąc nawet się przewrócić. Nie było możliwości, żeby tego trupa odsunąć, tak że te trupy stały między nami.
    </section>
    <section>
        <time>2032</time>Po wielu dniach dojechaliśmy do celu. Otwierają się drzwi, trupy wypadają bez komendy Alles raus. Niemcy oczywiście z wrzaskiem i z tymi pieskami wilkami, krzyczą, strzelają. Wylatujemy na peron. Pierwsza rzecz, która mnie dotknęła, to były olbrzymie kominy. Ja właściwie nic nie wiedziałam. Jak w Łodzi się nic nie wiedziało. Myśmy byli gettem całkowicie izolowanym. Ja widzę po prostu ogromne kominy, ten żółty dym, i potworny, słodki zapach. Niebywały zapach, który się pamięta całe życie. Ale ja ciągle jeszcze nie wiem o co chodzi i co nas czeka. Wyładowują nas na peron. I w tym dniu nie było żadnej segregacji, tylko mężczyźni i kobiety. Normalnie przecież… Przeżyło trochę ludzi Oświęcim. Były kobiety w Birkenau.
    </section>
    <section>
        <time>2108</time>Ale tym razem nie było selekcji, tzn. nie odstawiali starych od młodych, tylko wszystko razem. Ojciec został z grupą mężczyzn, natychmiast zniknął, nawet nie zdążyłam pogłaskać. Po porostu zginął w tłumie mężczyzn. A nas, wszystkie kobiety i dzieci do innej grupy. Potem się zaczęła normalna procedura oświęcimska. Ustawiają nas w szeregach, rozbierają, ale bardzo systematycznie. Rozbieramy się same. Dostajemy rozkaz, żeby każdą część odzieży dawać do osobnych skrzynek. Żeby był porządek, żeby nie mieszać butów razem z biustonoszami. I odkładamy to wszystko na miejsce. Po chwili stoi gromada potwornie zniszczonych, wychudzonych szkieletów kobiecych, i czekamy na dalsze rozkazy. Okazuje się, że to nie wszystko, bo zbliżamy się do fryzjerki niemieckiej, która olbrzymimi nożycami zabiera nam włosy z wszystkich stron, bardzo niechlujnie. I za chwile stoimy, ten orszak nagi, bez włosów. Był taki widok potworny, że ja za chwilę mamy nie poznawałam. To było nie do opisania.
    </section>
    <section>
        <time>2190</time>Dostajemy ten kawałeczek mydła do ręki i mówią: - Teraz idziecie do pryszniców, dlatego że ma być porządek i ma być czystość. No, to było pocieszające – mamy mydło, mamy się kąpać. Co jeszcze w tym czasie pamiętam, to to, że Niemki wołały kolegów, żeby przyszli oglądać te kobiety. To było coś straszliwego. I te potworne śmiechy niemieckie jak zobaczyli te kobiety, półszkielety. Te rzeczy się pamięta bardziej niż inne. I przy akompaniamencie tych urągowisk każą nam iść do pryszniców. Nie wiem czy było 800 czy 1000 kobiet, cały ten transport kobiecy z łódzkiego getta. Rozsuwają się ciężkie, cementowe chyba drzwi, i wpychają nas bardzo szybko. Wszyscy czekamy na te prysznice. Ja rozglądam się dookoła i wydają mi się bardzo ponure te sale kąpielowe. Bardzo wysokie sufity były. Te które widzicie państwo potem na filmie nie odpowiadały dokładnie. To nie musiał być ten sam lokal, dlatego że było bardzo wysoko do sufitu i betonowe ciemne ściany. I wydaje mi się to dziwne, bo nie widzę pryszniców, ale widzę wgłębienia okrągłe, bardzo nietypowe, wielkości szklanki i bardzo głębokie. Ale ciągle się spodziewam że to jest jakiś specjalny rodzaj prysznicu.
    </section>
    <section>
        <time>2297</time>Tyle zauważyłam. W międzyczasie wepchnięto wszystkie kobiety i słyszę jak te drzwi zasuwają się, nie zamykają. Zasuwają się drzwi i jesteśmy w kompletnych ciemnościach. To mnie znowu trochę dziwi. Ja jeszcze pamiętam te odczucia, bo ja na moment nie przypuszczałam, że ja zginę. Nie wpadło mi to w ogóle na myśl. Pomyślałam tylko, że to jest dziwne. Siedzimy zamknięci i w kompletnej ciszy. Ale po jakimś czasie zrywa się potworny krzyk. I słyszę krzyki: - Jesteśmy w komorze gazowej! Widocznie słuchy takie krążyły od dawna, ale nikt nie chciał w to wierzyć. I w tej chwili słyszę właśnie ten potworny krzyk kobiecy, z wszystkich gardeł. I faktycznie tak było, byliśmy w komorze gazowej. Ale ciągle tego gazu nie ma. Ani wody, ani gazu. Nie wiem czy to była godzina czy trzy, było bardzo długo. Ja przypuszczam, że Niemcy starali się naprawić ten techniczny błąd, żeby nas nie wyrzucać stamtąd. Ale trwało to strasznie długo i najwidoczniej nie potrafili poradzić sobie z tym, i musieli mieć dostęp do wnętrza. I proszę sobie wyobrazić, że rozsuwają się przednie drzwi, nie te którymi weszłyśmy, i kogo tu widzimy? Całe szeregi taczek z więźniami, którzy przyszli nas wywozić, trupy. Wyraz twarzy tych ludzi był niezwykły, że nagle wychodzimy o własnych nogach. Oni stoją z taczkami i nie wiedzą co robić. No i wyszłyśmy z tej komory gazowej, i znowu nas prowadzą na inny peron.
    </section>
    <section>
        <time>2418</time>Wieczorem, wieczór był strasznie mroźny, a my stoimy nagie i bez włosów. Wtedy dużo kobiet też zmarło, bo te starsze kobiety nie wytrzymywały tych niemieckich zabiegów. Stoimy na peronie i nie wiemy co się dzieje, nie wiemy czy nas nie wepchną z powrotem. Ale na szczęście – tak domyśliłam się teraz, jak mówię o tym – droga do krematorium była tylko jedna, a z tej strony było tylko wyrzucanie. Tak że byliśmy w zupełnie innej części tego. Ale pod wieczór, jeszcze te pociągi nie podjechały, widzimy znowu że dym zaczyna się ulatniać. Po wielu godzinach, tak że tam musiała być wielka awaria. Ale ten dymek jeszcze widziałam, zanim wyjechaliśmy do Stutthofu.
    </section>
    <section>
        <time>2469</time>Podjeżdża nowa seria pociągów, kilkanaście sztuk, tak że tych kobiet musiało być bardzo wiele. Te wszystkie właściwie z tego dnia z łódzkiego getta. Znowu ładują nas do tego pociągu i po długim czasie znowu jedziemy przez właściwie całą Polskę, do Stutthofu. Wracam pod Gdańsk, moje rodzinne strony. I znowu nas witają pelargonie i Arbeit macht frei. I muzyka nawet. I wchodzimy do drugiego obozu śmierci, z mamą i z siostrą.
    </section>
    <section>
        <time>2514</time>Ja mówię że byłam w Oświęcimiu, ale byłam tylko kilkanaście godzin faktycznie. Tutaj najpierw zaprowadzili nas do baraku dla kobiet żydowskich. Ja to widziałam teraz po wojnie, te baraki zostały zrównane z ziemią. Tam jest tylko mała tabliczka: tutaj żyły kobiety żydowskie. Nie wiem dlaczego, ale zlikwidowano te baraki. Do jednego z tych baraków wepchnięto mnie z moją rodziną. Spałyśmy na podłodze, nie było prycz tak jak w Oświęcimiu widziałam. Spałyśmy na podłodze rozłożone tak jak szprotki w puszce – jeden rząd w jedną stronę, drugi w drugą. Mieliśmy tylko koce do naszej dyspozycji i drewniaki, które tam dostałyśmy. Nad ranem był apel, liczyli nas bardzo dokładnie, i potem siedziało się cały dzień w piasku. Było bardzo gorąco i tam był biały piasek morski. To było bardzo blisko morza. I siedziało się bezczynnie po tej porcji chleba, którą się dostawało nad ranem po apelu. Wieczorem się czekało na zupę.
    </section>
    <section>
        <time>2597</time>To co wspaniale uzupełniało czas, to było jak dwa razy w tygodniu przychodzili Niemcy żeby wybierać kobiety do komory gazowej. To niczym się nie różniło od Oświęcimia, tylko była inna procedura po prostu. Stoimy w szeregach znowu, przychodzą Niemcy wspaniale ubrani w skórzanych… I te piękne wilczki koło nich. Oni przecież kochali psy. Każdy z nich miała taki skórzany… On pokazywał tym patyczkiem kto w lewo, a kto w prawo. W jedną była śmierć, a w drugą, że żyjesz jeszcze kilka dni, bo to dwa razy w tygodniu się odbywało. I teraz proszę zobaczyć, te wszystkie miesiące od sierpnia do następnego roku, do tego marszu śmierci, ja tak dwa razy w tygodniu stałam i czekałam, czy będzie w prawo czy w lewo. To jest nie do pomyślenia. Ja miałam wielu przyjaciół, którzy nawet już teraz nie żyją, którzy żadnego filmu obozowego nie potrafili oglądać, bo wpadali w skrajną rozpacz. Ale ja chciałam patrzeć. Ja ciągle sobie myślę: ja teraz jestem spokojna, ja siedzę tu na krześle w kinie. Ja w ten sposób chciałam widzieć co było, i ciągnęło mnie do tego, żeby jeszcze raz oglądać, żeby sobie przypomnieć. Natura ludzka jest bardzo skomplikowana.
    </section>
    <section>
        <time>2693</time>Stawaliśmy w ten sposób, żeby nie stać koło siebie, dlatego że jak ktoś stał blisko siebie i Niemiec to zauważył, to zawsze było jeden w prawo, jeden w lewo. Dlatego, że oni wtedy przeżywali ten dramat. Bo ci ludzie którzy mili iść na śmierć, i ten drugi który zostawał byli w potwornej rozpaczy. Albo chcieli iść razem, ale Niemcy nie pozwalali, zawsze tylko jeden. Dlatego doszliśmy do wniosku, żeby nigdy nie stać razem. To stałyśmy w różnych szeregach, kwestia przypadku. Ale nie trzymaliśmy się za ręce, żeby nie stać koło siebie. I szczęśliwym zbiegiem okoliczności żądnej z nas nie zabrano do gazu. Mama zmarła z głodu, spuchnięta, naturalną śmiercią obozową. Trupa mamy widziałam w styczniu czy początku lutego. Mama nie miała 40 lat. Widziałam jak tego trupa rzucili do wszystkich innych i przed moimi oknami ten trup leżał. Niemcy już nie nadążali po prostu. To są te widoki, które ja ciągle jeszcze mam przed oczami.
    </section>
    <section>
        <time>2760</time>Ja z siostrą jeszcze żyjemy. Siostra jest śmiertelnie chora. To jest dziecięca choroba, odra zdaje się. W obozie to było bardzo groźne oczywiście. Ona była jeszcze dzieckiem, młodą bardzo dziewczynką. Przenieśli ją do szpitalika takiego obozowego. Tutaj też następuje ten incydent, że ja idę nad ranem z kawałeczkiem chleba do siostry. Przechodzę przez korytarz i nagle mnie zatrzymuje głos: - Halt! Głos bardzo groźny. To nie była stubealtester, to była blokaltester, najwyższa władza tego bloku. Potworna Niemka, która na moich oczach zabijała kobiety po prostu dla rozrywki. Tam było kilka kobiet w ciąży i ona skakała im na brzuchy. Po prostu brak mi jest słów. Ona znęcała się nad kobietami.
    </section>
    <section>
        <time>2829</time>Ta kobieta krzyczy Halt i ja staję. Pyta, dokąd idę. Mówię, że idę do siostry do szpitalika. – No dobrze, ale co tak przyciskasz tę rękę? Mówię, że mam tu kawałek chleba. A ona mówi: - Pokaż, co to za chleb jest. Ja mówię że to jest mój chleb, który dostałam rano. A ona: - To jest niemożliwe. Co ty robisz z chlebem? Mówię, że idę z nim do siostry. – Niemożliwe. Z tej odrobiny, którą dostajecie, to ty oddajesz siostrze? Mówię: - Słuchaj, mama mi zginęła, ojca już nie mam, ja tylko mam siostrę. Ja bez niej nie mogę… A zresztą nie jestem tak głodna. Ja chcę żeby ona przeżyła. To ona mówi: - Jak ty coś takiego robisz, to czekaj chwileczkę. No i przyniosła mi ładunek jedzenia. Mówi: - Przychodź codziennie, ja ci codziennie będę dawać jedzenie. I notabene, o czym mogę teraz powiedzieć, ona przecież wyrzucała ludzi. Byłą już zima, styczeń. Kobiety kasłały, kichały. Jak ją budził kaszel czy kichanie, to ona wyrzucała całą sztubę na śnieg i nie pozwoliła nawet włożyć tych drewniaków. Ja oczywiście lecę razem ze wszystkimi. To od tego czasu jak mnie zobaczyła z tym kawałkiem chleba, łapie mnie za ten koc i mówi: - Zostań, wracaj, ty masz przeżyć wojnę. Ja chcę żebyś ty przeżyła wojnę. Tak że już nawet nie byłam narażona na te jej eskapady zimowe.
    </section>
    <section>
        <time>2920</time>Siostra dalej leży w szpitalu, śmiertelnie chora. Siostra była chora jeszcze 5 lat po wojnie, walczyła ze śmiercią faktycznie. Nie daje się opisać, jak chore było to dziecko w tym czasie. W międzyczasie ja zachorowuję na tyfus plamisty. Kładą mnie do szpitalika. A siostra była niezwykle utalentowaną rysowniczką. Siostra jest malarką. Ale już jako dziecko robiła fenomenalne rysunki i rzeźbiła. Ja mam w ogóle w rodzinie malarzy i rzeźbiarzy. Mój kuzyn miał pośmiertną wystawę. Też zginął w obozie, studiował we Francji. W Nowym Jorku była jego pośmiertna wystawa. Tak że rodzina nasza szła w tym kierunku zawsze. Dlaczego o tym mówię? Jak siedziałyśmy na tym piasku, ona gdzieś znalazła jakieś kawałki papieru i zaczęła rysować. I to zauważyli. Polepszyły się nasze warunki, bo zarówno mnie jak ją wstawili do tzw. schreibstube. To było takie małe biuro. Tak że myśmy już nie siedziały na piasku, tylko dzięki siostrze i jej rysunkom siedziałyśmy w tej schreibstube.
    </section>
    <section>
        <time>3010</time>I tam poznałam takiego Niemca, Franciszek Franek się nazywał, gdańszczanin. Bo oni przychodzili z papierami. To jak dowiedział się, że z Gdańska, zaczęliśmy rozmowę. Potem jak zachorowałam, to jeszcze go spotkałam zanim mnie wzięli do szpitalika. I mówi: - Słuchaj, będę ci codziennie przysyłał trochę specjalnej żywności. To był piękny mężczyzna, te Niemki nie dawały mu żyć. Mówi: - Pamiętaj, jak długo będę w obozie, bo nie wiem co będzie, to zawsze dostaniesz paczkę. I ja dostawałam to jeszcze do szpitalika, jak byłam chora na tyfus. I pewnego dnia paczki nie było, i okazało się że Niemcy go zastrzelili faktycznie. Te kobiety się tam do niego… Tak że on zginął. A ja tej pomocy już nie miałam.
    </section>
    <section>
        <time>3067</time>Ale niedługo nastąpiła likwidacja obozu. Zaczynają się strzelaniny, jakieś bombardowania, między innymi szpitalika. Jak leżałam tam z siostrą, to przeniosłam się na jej pryczę. Ona leżała na środkowej pryczy. Bombardowania były dość blisko, wystrzały. Już nic nie miałyśmy do stracenia, to położyłyśmy się z tą moją Rut na jednej pryczy. Co będzie, to będzie razem. I proszę sobie wyobrazić: któregoś dnia jest bombardowanie i granat czy bomba spadła na ten szpitalik. Wszystko w płomieniach. Uratowało się kilka osób. Ludzie z pryczy nad nami i pod nami zabici szrapnelami, a prycza ze mną i siostrą stoi prawie w ogniu. Wynieśli nas i uratowałyśmy się wtedy. Ta jedna prycza w środku.
    </section>
    <section>
        <time>3148</time>Potem nastąpił ten marsz śmierci. To jest też opisywane w historii bardzo. Oczywiście ani prowiantu, ani picia, ani odzienia żadnego. Już jest strasznie zimno, to jest marzec zdaje się. W tych trepach na bosych nogach wyrzucają wszystkich. Sytuacja moja i siostry jest tragiczna – ona jest śmiertelnie chora a ja jestem po tyfusie. Miałam o tyle możliwości przeżycia, bo te paczki przesyłał mi ten Polak z Gdańska. Ale siostra pada, właściwie, nie może chodzić, ma wysoką gorączkę. Mówi: - Ty idź dalej Stelluniu, ja zostanę tutaj. Ja mówię: - Szłyśmy przez cały czas wojny, ja cię nie zostawię. Niemcy strzelali. Tam dużo ludzie nie dawało radę w tym marszu i wszystkich wystrzelali. I my tak idziemy coraz wolniej, i dochodzimy do obozu męskiego. Tam dochodzimy do pewnego miejsca, gdzie dwóch ludzi mówi: - No dziewczynki, my wam pomożemy. Bo widzieli że ja ją już wlokę. I wzięli tę moją siostrę pod pachę i właściwie nieśli ją prawie do tego statku, gdzie nas Niemcy doprowadzili. To było na wybrzeżu Hel.
    </section>
    <section>
        <time>3241</time>My nie wiemy oczywiście dokąd idziemy, po co idziemy. Jedzenia żadnego nam nie dawano, picia nie, i ludzie marli z głodu, nie tylko od strzałów niemieckich. Dochodzimy do Helu i straszliwe bombardowanie znowu. Niemcy uciekają, chowają się gdzieś. Bomby padają rzęsiście. Leżymy na tym wybrzeżu, to chciałyśmy się schronić. Z siostrą, i inni też, lecimy do miasteczka. To było na Helu. Stoi taki duży wóz z dwójką koni. Żeby się ochronić przed bombą to weszłyśmy między koła pod wozem. Potem się okazało, że tam były jakieś okropne ciężary. Gdyby te konie się przeraziły, to by nas objechali. Ale konie stały i myśmy wyszły z tego wozu. Potem nas prowadzą do statków i ludzi w ogromnym już pośpiechu rzucają wpierw na dno tego statku. Jest straszna sytuacja, bo kobiety rzucają warstwami, jedne na drugie. Dusimy się tam, a siostra jeszcze miała wysoką gorączkę. Ci którzy byli szczęśliwcami, zostali umieszczeni na pokładzie. I nagle słyszę męskie głosy. Ci dwaj Łotysze znowu wyciągnęli nas z tego dna statku, zaciągnęli na sam pokład i dali nam jakieś miejsce na pokładzie, gdzie w każdym razie można było oddychać. I w dalszym ciągu dzielili się z nami tymi okruszkami chleba. I tak nas chyba wieźli 10 dni. Ludzi wyrzucali za burtę, bo nie było jedzenia ani picia. A myśmy ciągle miały trochę tych prowiantów, na granicy głodu, którymi oni z nami się dzielili.
    </section>
    <section>
        <time>3368</time>I tu muszę dojść do tego dramatycznego punktu. Pewnej nocy słyszę ciszę, nie słyszę motorów. Jest ogromna cisza i to mnie obudziło. Okazuje się, że panuje jakiś wielki ruch na statku. Podjeżdżają łodzie motorowe i niemiecka obsługa opuszcza statek. No to ogromny niepokój, bo póki Niemcy byli, wiedzieliśmy przynajmniej, że statek istnieje i żyjemy. Ale Niemcy opuszczają statek, wyłączają motory. Zostawili obezwładniony statek. Zostawili jakąś małą łódeczkę, która gdzieś tam stała z boku, na 4-5 osób. W pewnej chwili wychodzi grupa Norwegów, ich tam było, okazało się potem, czterdziestka. I mówią: - Prosimy o zupełną ciszę, ale natychmiast rzucajcie koce. Bo my chcemy was ratować. Jaka była sprawa? Już słyszano detonacje. Za nami szły jeszcze statki, i statek za nami już był wysadzony w powietrze. Tośmy się dowiedzieli potem od tych Norwegów. I oni mówią: - Prosimy o wielką ciszę, niech nikt się nie porusza, jesteśmy też podminowani. Oni wzięli te koce, ich było chyba z tysiąc, szybko wiązali, ta cała grupa norweska. I zrobili żaglowiec z tego ogromnego statku. Łódka która tam była zostawiona przez Niemców, czterech Norwegów idzie na dół z wiosłami, poruszają tymi wiosłami, trochę wiatru, i ten żaglowiec rusza w drogę..
    </section>
    <section>
        <time>3494</time>Ja o tym wszystkim oczywiście opowiadam, bo to było niezwykłe ratownictwo. I opowiadam o tym w takim wielkim reportażu w goeteborskiej gazecie, bo ja przecież wykładałam w Goeteborgu. Dostaję nazajutrz telefon, jakiś rozradowany Norweg krzyczy: - Słuchaj, ty piszesz tam o nas przecież! To było dokładnie tak jak ty opisujesz. Tylko ty piszesz że myśmy byli dobrze wykarmieni i świetnie wyglądaliśmy. To jest nieprawda! Ja mówię: - Ja cię przepraszam. Myśmy byli szkielety, to wyście byli… - No to ja ci wybaczam. Śmiał się tylko. – Ale teraz ja ci to opowiem, bo to jest ważne. To nie był tam ktoś, kto wpadł na pomysł. To był słynny kapitan morski, norweski, bardzo znany. Tak że on nie wpadł na pomysł, on od razu wiedział jak możemy z tego wybrnąć. I ja od niego dostałam wszystkie dane. On mi podał nazwę statku, nawet znał nazwy Niemców. Tak że ja dużo informacji miałam w 50 lat później właściwie. I faktycznie dopłynęliśmy do brzegu, aż do momentu gdzie była mielizna.Jeszcze kilkaset metrów trzeba było zatrzymać statek. I znowu ci Norwegowie mówią: - Prosimy o spokój. My wszystkich przewieziemy, mimo że jest mała łódka. Będziemy pracować tak długo, jak trzeba będzie.
    </section>
    <section>
        <time>3593</time>Oni byli nadzwyczajni ci Norwegowie, do ostatniej chwili. Przyjeżdżamy nad ranem. I znowu szczęśliwym zbiegiem okoliczności myśmy byli na pokładzie w tym miejscu, skąd byliśmy transportowani w pierwszych godzinach tego transportu. I siadamy na łące. Oni się dzielą resztkami prowiantu, te plecaczki wytrząchają do góry dnem. Mówią: - No, tośmy jednak dożyli. Jeszcze Norwegowie mówią: - Proszę nie wychodzić poza brzeg, bo nie wiemy czy tam są Anglicy czy Rosjanie. Nie było ani jednych ani drugich, ale myśmy myśleli, że jesteśmy już ocaleni. Norwegowie mówią: - Proszę nie ruszać się, czekać aż wszystkich wyładujemy i pójdziemy razem.Ci nasi dwaj Łotysze mówią: - No, teraz pijemy l’chaim, na zdrowie. Bo myśmy myśleli że może na śmierć, to byśmy też wtedy pili. Ale teraz pijemy na życie. I ja wypijam, i zasypiam. I jak już opowiadałam, słyszę wystrzały. Strzelają i strzelają, ale to było dla mnie nic nowego. Jak zamykałam oczy to ciągle słyszałam tę strzelaninę. I jak mówię, pierwszy raz w życiu pomyślałam że ja już nie chcę żyć, gdyby to miało być prawdą.
    </section>
    <section>
        <time>3692</time>Zdawało mi się że śnię, ale otwieram oczy, budzę się, i de facto ja nie śnię, tylko rozglądam się dookoła słysząc nieustające wystrzały i krzyk ludzki. I okazuje się że nie jesteśmy wolni, na tej łące stoi chyba ze dwa tuziny Niemców w czarnych mundurach marynarskich. Wszyscy strzelają w kierunku statku z którego wyszliśmy. Ludzie jeszcze skaczą do wody. Ludzie którzy byli uratowani i płynęli łódką, zostali wystrzelani w ciągu sekundy. I oni bez przerwy strzelają do wszystkich ludzi, którzy starają się dopłynąć do celu. Nieustające śmiechy. Wielokrotnie celują w te same osoby, aż morze jest czerwone. Jak skończyli ci Niemcy swoją produkcję, to właściwie może było czerwone, cały port aż do statku.
    </section>
    <section>
        <time>3767</time>W tej chwili zrozumieliśmy, że nie tylko nie jesteśmy uratowani, ale że Niemcy w dalszym ciągu się tam znajdują, i że już nie ma dla nas wyjścia. Mówię do nich, że wypiliśmy to l’chaim, ale nie bardzo. Oni krzyczą do tych ludzi którzy byli już na łące, żeby ustawić się w szeregi, i prowadzą w las. No to myślę: tych zastrzelili w wodzie, a tych chcą zastrzelić w lesie, żeby nas nie zostawić na łące. Ale idziemy przez las, i okazuje się że tam są w ogóle Niemcy. Eleganckie wille. To było przedmieście Neustadt, jak się potem okazało. Eleganckie wille, na tarasie siedzą niemieckie rodziny i piją poranną kawkę. I właściwie życie się toczy, jakby w ogóle nie było mowy o końcu wojny. Okazuje się że oni tam po prostu jeszcze spokojnie siedzą.
    </section>
    <section>
        <time>3832</time>Wyprowadzają nas z lasu po jakimś długim czasie. Wychodzimy na olbrzymi rynek, i na tym rynku jest mrowie, kilka tysięcy więźniów. Widzieliśmy to po strojach, nosili wszyscy pasiaki. Myśmy pasiaków nie nosili, byliśmy ciągle odziani w koce ze Stutthofu. Dołączają nas do tej olbrzymiej grupy ludzi, którzy tam przypłynęli z innych marszów śmierci i czekają na rynku. Przypuszczalnie mieli już wiadomość że jeszcze jeden transport przyjechał. I w momencie jak przyszliśmy, to wszyscy się znowu ustawiają i Niemcy gnają nas do portu. I tu szczęśliwym zbiegiem okoliczności jesteśmy na końcu orszaku. Bo myśmy przecież przyszli ostatni. I trwa marsz, chaotyczny, już nie grupami, do portu. Przychodzimy do portu. Stoi tam olbrzymi statek, wielopiętrowy. Okazuje się, dowiedzieliśmy się potem, że rozkazem Himmlera mają zatopić wszystkich ludzi. I my byliśmy tą ostatnią grupą. Oni nazbierali z różnych obozów, żeby nas wykończyć. Już nie wiedzieli właściwie co z nami zrobić. Nie zdążyli nas powystrzelać, to mieli nas teraz potopić.
    </section>
    <section>
        <time>3930</time>I rozpoczyna się akcja, zaczynają wpędzać ludzi na ten olbrzymi statek. Ludzie wlatują, setka za setką. To trwało może godzinę, albo półtora. Zdążyło już tam wejść masa ludzi, na pewno ponad tysiąc. W każdym razie procedura trwała dość długo. I w tym momencie następuje potworne bombardowanie. Niebo się robi czarne. Był jasny dzień słoneczny, a niebo czarne. To miało specjalną nazwę, takie płachty samolotowe, że przykrywały niebo. Coś takiego jest nad nami. I pierwsze bomby padają na statek w którym spłonęło 1000, czy 1500 ludzi, którzy już się zdążyli dostać na ten statek. Cały port w płomieniach, bombardowanie trwa nieludzko dalej. Niemcy się schowali a my stoimy z tymi miseczkami, które dostawaliśmy na zupę. Stoimy i chronimy się przed dalszym bombardowaniem.
    </section>
    <section>
        <time>4004</time>Trwało to dość długo, ale w pewnym momencie następuje zupełna cisza, i nagle ja widzę, że Niemcy wychodzą. Oni zawsze po bombardowaniach pokazywali się z powrotem na miejscu. Przychodzą z powrotem i nagle słyszymy uprzejme głosy niemieckie do mnie i do siostry: - (II 05:43?) Coś takiego. I widzę że wyciągają jakieś prowianty, więc mówię do siostrzyczki: - Zobacz, chyba mi się w głowie pomieszało po tym bombardowaniu. Co tu się dzieje? Po każdej takiej przerwie oni nas dalej gnali, a tu nie. I w pewnej chwili słyszymy wielkie hałasy i odgłosy z miasteczka. Wpierw nie wiedzieliśmy dokładnie skąd. I nagle widzę, że więźniowie którzy stali za nami lecą w tym kierunku, zobaczyć co się dzieje. Bo Niemcy już nas nie chwytali. I okazuje się, że pierwsze tanki angielskie wjechały do portu. I to był właściwie dla nas koniec wojny i końcowe ocalenie po tym l’chaim, trzeba powiedzieć. Wtedy jeszcze dużo ludzi zginęło, bo ci Anglicy radośnie rzucali paczki z jedzeniem, mięso. Ludzie się natychmiast zajadali i masa ludzi zginęła z powodu pustych żołądków, które nagle zostały przeładowane. O tym się bardzo dużo słyszało. Ale myśmy poszli dalej.
    </section>
    <section>
        <time>4097</time>Wiecie, ja nie pamiętam tych pierwszych godzin właściwie, gdzie i jak ja się znalazłam. Siostrę musiałam umieścić w szpitalu, bo była śmiertelnie chora, a ja sama, czy z jakąś grupą ludzi (nie umiem tego powiedzieć w tej chwili) dostałam się do jakichś mieszkanek. Wszystko było puste, Niemcy nagle uciekli. Tak że zajęłyśmy jakieś pokoiki w centrum chyba miasta. Co było moim pierwszym zajęciem, to poszłam do tych Norwegów. Okazało się, że ten kapitan norweski, o którym jeszcze nie wiedziałam wtedy, został szefem więźniów. On miał być łącznikiem między Anglikami i między więźniami. No więc wydawało mi się, że to jest najlepszy sposób, żeby uratować siostrę, bo słyszałam że niemieccy lekarze w czasie operacji dobijają tych żydowskich pacjentów. Strasznie się tego bałam.
    </section>
    <section>
        <time>4162</time>Poszłam tam do tego Norwega, żeby interweniował w sprawie siostry. Mówią że go nie ma, kazali mi poczekać. To ja tak kręcę się po tym domu, z piętra na piętro, wreszcie zawinęłam na trzecie. Kompletni pusty dom, wyglądał jak koszary. I widzę, że w końcu korytarza stoi pianino. Widzę pianino, miałam czekać, więc dorywam się do instrumentu i zaczynam, co pamiętam, grać. Ja już właściwie byłam bardzo zaawansowana, przecież byłam na końcowym kursie konserwatorium. I mimo przerwy, palce funkcjonowały. No i gram i gram i gram. W końcu słyszę rozmowę angielską: - Kto to tam gra? Słyszę tu muzykę. – O, to ta dziewczynka co tam siedzi. I dochodzi do mnie jakiś żołnierz angielski, skromnie ubrany, nie oficer, i mówi, że pięknie gram. Mówię, żeby nie powiadał, przecież nie słyszał. – Jak to? Zobacz, okno jest otwarte, ja cały czas słucham. Nawet wiem co grałaś. To mnie wzruszyło, wiedziałam, ze stara się mówić prawdę.
    </section>
    <section>
        <time>4246</time>- Słuchaj, ja bym chciał, żebyś ty poznała angielskiego komendanta, tego generała który tutaj stacjonuje. Myślę sobie: żeby żołnierz mnie doprowadzał do komendanta? Gdyby to był jakiś wyższy oficer, ale nie, żołnierzyk. Mówię: - No dobrze, ale tak jak mnie widzisz. Ja miałam włosy na jeża, centymetr włosów mi pozostał z Oświęcimia. I mam ten strój po takim niemieckim marynarzyku, z tych co do nas strzelali. Też mi niektóre rzeczy całkowicie wyleciały. Nie pamiętam, jak ja doszłam do takiego kapitalnego stroju. A on mówi, że nie ma żadnego znaczenia, tak jak stoję, on mnie o 7 zabierze. Zabiera mnie do komendy, przyjeżdża jeepem. Ja tak jak stałam, tam przychodzę, a kilkunastu oficerów wstaje elegancko. Angielskie wojsko to są lordowie. A to był piękny pałacyk. Oni oczywiście na swoją siedzibę wybrali odpowiednie miejsce. I widzę, stoi fortepian koncertowy. Generał się ze mną wita. Przyjęli mnie elegancko, była piękna uczta. Troszeczkę jadłam, nie za dużo, bo bałam się. I mówi, żebym teraz im zagrała.
    </section>
    <section>
        <time>4340</time>To zaczęłam od Marsza Żałobnego, potem grałam jeszcze cały repertuar, wszystko co mi wpadło na pamięć. Kończę, a generał mówi: - Panowie, to jest nasza córka. Ja nie wiem jak długo jeszcze tu będę… Bo faktycznie, niedługo po tym on został odwołany na front japoński. Jeszcze była wojna z Japonią. I on mówi: - Panowie, jak mnie zabraknie, to pamiętajcie, to jest nasza córka. Ona ma tu grać codziennie, ona ma mieć wszystko czego dusza zapragnie. Codziennie chcę widzieć wieczorowe sukienki. I wszystko ma mieć, co chce. A ten żołnierzyk to był jego osobisty adiutant. Taki zbieg okoliczności kapitalny. I generał mówi do niego: - Ty z nią jedziesz codziennie, niech ona pokazuje palcem co ona chce mieć. I on rzeczywiście całymi dniami jeździł. Niemieckie krawcowe szyły mi pięć sztuk, żebym miała te sukienki.
    </section>
    <section>
        <time>4404</time>To było coś nieprawdopodobnego. Jak mówią Rosjanie – kak w kino. Zupełnie. Nieprawdopodobnie. Żyłam tam szczęśliwie, przyjeżdżałam co wieczór, i co pamiętałam to grałam. Razem przebywaliśmy. Oni byli nadzwyczajni. Dostałam od nich piękny dom w podarunku i piękne umeblowanie. Dostałam też koncertowy fortepian. I proszę sobie wyobrazić, że po tym jak wyjechałam do Szwecji, nie wpadłam na to, żeby wziąć na to prawo własności. To było niczyje. I to potem zrabowali. A ja nie miałam głowy, nie rozumiałam, że mogę to utrzymać w jakiś sposób. Ale właściwie fizyczne dobra nie miały dla mnie żadnego znaczenia. Ale to jest nieistotne, to jest tylko cząstka.
    </section>
    <section>
        <time>4468</time>Ten Norweg mi dopomógł, ale potem już go nie potrzebowałam, dlatego że miałam tych Anglików. Siostra była pod nadzwyczajną opieką. Anglik stał przy jej łożu faktycznie. Jak już wspominałam w innym miejscu, ten pułkownik angielski mówi: - Słuchaj, ty jesteś utalentowana pianistka, miałaś 6 lat przerwy. My cię zabierzemy do Anglii, siostrę też. Będziesz miała najlepsze studia u nas. No i wtedy tak się to powiązało, że późniejszy mój mąż, Jerzy Klimaszewski, jak się okazało przypłynął do tego Neustadt, żeby mnie tam znaleźć. Może to było nieszczęśliwie dla mnie, ale ja go bardzo polubiłam. Nie mogę powiedzieć pokochałam, bo ja byłam sama. Ja straciłam rodziców. Ja nigdy nie byłam samodzielna. Nie miałam żadnych wiadomości o świecie. Dlatego też przywiązałam się do niego. Jak on się dowiedział, że ja mam wyjechać bez niego, to popełnił samobójstwo, na szczęście tak, że go odratowali. To był jedyny syn poznańskiej rodziny. Zrobiło mi się go żal i odeszłam od tej decyzji, miałam wrócić do Polski. Niestety, to na pewno był błąd. Ale tak się wtedy zdarzyło, ze ja z tego nie skorzystałam.
    </section>
    <section>
        <time>4563</time>Potem przyszły wiadomości, że szwedzki Czerwony Krzyż zabiera ludzi do Szwecji. I jak nie pojechałam do Anglii, to zdecydowałam żeby pojechać do Szwecji. Dlatego, że się tyle mówiło, że Szwecja to jest ratunek dla siostry, tam są sanatoria itd. I jak mówię, nie zabrałam nic oprócz moich dwóch piżam jedwabnych, które były uszyte, i trochę bielizny. W ogóle nie zrobiło na mnie wrażenia, że opuszczam taki wspaniały dom z fortepianem. Przedmioty fizyczne nie grały żadnej roli.
    </section>
    <section>
        <time>4603</time>Ale jeszcze powiem jedną ciekawostkę, że ten Klimaszewski, który mnie tak wtedy uwiódł, że tak powiem, on był w obozie… To był katolik, to był Polak, jak on był w obozie? To był młody chłopak, niedużo straszy ode mnie. Okazało się, że on roznosił bibułę antyniemiecką w Poznaniu i złapali go Niemcy i wysłali do obozu. On był w obozie Hamburg – Neuengamme. I on był na tym okręcie, który był storpedowany. Tam było wiele tysięcy Rosjan i Polaków. On się nazywał Cap Arcona, ten statek. I ten okręt został zbombardowany. On zeskoczył z piątego piętra i dopłynął do tego Neustadt. To jeszcze było sporo kilometrów, ale on był młody i zdrowy. I on tam właśnie dopłynął. Tak że to był ciekawy sposób jak ten chłopak mnie znalazł, jak się znalazł w Neustadt.
    </section>
    <section>
        <time>4672</time>Jeszcze o jeden rzeczy opowiem, o tych Ruskich, którzy mnie napadli na ulicy. To ma też związek z Klimaszewskim, bo on i jego koledzy mnie potem uratowali. To było już wtedy, kiedy mam fortepian i zaczynam być pianistką. Idę ulicą, w jakimś celu, w ciągu dnia. I nagle dwóch takich, wyglądali jak tragarze, dwóch Ruskich, okazało się, łapią mnie za przeguby rąk, wykręcają mi ręce i mówią: - Teraz idziesz z nami. Ja mówię, że nie mogę, ja tu mam siostrę. A oni mówią: - Teraz idziesz z nami. Jak nie, to za chwilę nie będziesz miała rąk, bo ci je wykręcimy. Tak tragiczne spotkanie losu z takim dwojgiem rozbójników. Ponieważ mi trzymają ręce i przy najmniejszym oporze wykręcają, to ja idę z nimi. Zaprowadzają mnie do ruskich koszarów. Jakaś ogromna sala i wszyscy piją wódę tam. Piją i śmieją się, rozmawiają. I ci dwaj sadzają mnie między sobą i zaczynają we mnie wlewać wódkę. Ja się duszę, oni leją i leją tą wódkę. Ale jeszcze jestem przytomna. Mówię: - Zlitujcie się, zrobię wszystko co chcecie. Ale ja muszę iść do siostry, bo siostra śmiertelnie chora. Jakim cudem ja ich namówiłam? I oni wstali i powiedzieli: - Dobrze, ale my cię dalej trzymamy i ty z nami wracasz.
    </section>
    <section>
        <time>4776</time>Zaprowadziłam ich do naszej siedziby. Tam było dużo młodych Polaków, razem z tym Jerzym Klimaszewskim. Ja ich zaprowadzam, pukam do drzwi, mówiąc że tu jest właśnie moja siostra. I mówię do niego: - Ratuj, bo zobacz co się dzieje. I ci Polacy wyskoczyli, napadli na tych Ruskich i oswobodzili mnie. To mogło się skończyć nieprawdopodobnie. Ja czułam że jestem o krok od śmierci wtedy. I właśnie te ręce, tuż po wojnie. Cały czas jak mnie prowadzili, to jak stawiałam opór, to dociskali. Oni nie wiedzieli na kogo akurat trafili, że ręce to jest mój instrument. To był ten najstraszniejszy incydent powojenny. Mnie to nigdy nie spotkało, ani przedtem ani później.
    </section>
    <section>
        <time>4829</time>Wyjeżdżamy do Szwecji. Siostrę umieszczam w sanatorium, ale nie wiem, czy wtedy jeszcze nie było ratunku… Ona miała ciężko zaawansowaną chorobę płuc. Ona jest 7 lat młodsza ode mnie. Była młodą dziewczynką, 15 lat. Widzę, że nie ma ratunku. Znalazłam w międzyczasie adres ciotki w Ameryce. Tej, która chciała nas zabrać przed wojną, ale ojciec z kolei nie chciał uciekać nigdzie. Ani z Gdańska, ani z Ameryki, tak że wylądował w Oświęcimiu. Napisałam do tej cioci. Ona mi przysyłała futra, srebrne lisy. Ja zostawiłam fortepiany, wille, i piszę: ciociu, ja nie potrzebuję lisów ni futer, dla mnie nie przywoź niczego, ale ratuj moją siostrę. Ona musi być jedynie w Szwajcarii. Proszę sobie wyobrazić, że ciocia się zgodziła i przesłała siostrę do prywatnego sanatorium w Davos w Szwajcarii. Pięć lat siostra tam chorowała. Ta biedna ciotka nie wiedziała, co ją czeka. Ale miała najwidoczniej możliwości. I siostra wyszła. Mimo że dwukrotnie chcieli ją operować i ratować życie, ale ona powiedziała, że woli śmierć. Ja mam tak piękną siostrę do dzisiejszego dnia, że w ogóle wychowałam się w cieniu piękności. I wybitnie zdolnej dziewczynki. Ale mnie to nie przeszkadzało nigdy. Świetna kobieta w każdym calu. I nie pozwoliła się zoperować, mimo że powiedzieli, że mogą jej nie uratować. Ale uratowali. Bo powiedziała że jak jej wytną żebro, to ona nie chce żyć w ten sposób. No i wyszła z tego. Wyszła za mąż za Szwajcara. Ona też miała dramatyczne przeżycia, tam się strzelało, i ona też od niego odeszła, ledwo z życiem. Ona żyła przez wiele lat w Szwajcarii i dopiero jakieś 10 lat temu przeniosła się do Anglii. Jest malarką.
    </section>
    <section>
        <time>4977</time>Siostrę umieściłam tam i żyłam w dalszym ciągu w Szwecji z Jerzym Klimaszewskim. W Szwecji nie wolno było studiować. Owszem, on mógł pójść na humanistykę, ale to był początek jego życia i musiał zrobić jakieś przyzwoite studia, a nie studiować polski czy szwedzki. Ja nie mogłam się dostać na żadną uczelnię, mimo że byłam więźniem obozów. Nie było dostępu do egzaminów wstępnych, do tego stopnia. Tak było w 1947 roku. W 1945, od razu po wojnie nie mogłam znaleźć. Prywatnie poszukałam profesora, to był profesor akademii muzycznej, najwybitniejszy pianista Szwecji. On mnie przesłuchał i wydał mi świadectwo, że ja musze mieć wszelki ratunek, bo jestem wybitnym talentem, nie grałam 6 lat. To nie pomogło mi, nie wolno było stawać do egzaminów. To było nieprawdopodobne. To była Szwecja. To profesor mówi, że będzie mnie uczył prywatnie. Oczywiście nie chciał brać pieniędzy. Ja mówię: - Panie profesorze, nie wchodzi w rachubę. Ja nie rozumiałam w ogóle, że coś mogę robić za darmo u kogoś, to w ogóle nie wypadało. Ale w międzyczasie szczęście mi przypisało i nie wiem jakimi drogami dostałam nagle stypendium polskiego rządu w Londynie. Dwieście koron miesięcznie, to był majątek wtedy. To ja mówię: - Panie profesorze, mogę płacić po 10 koron za lekcję. On się strasznie wzdrygał, ale mówię, że inaczej nie. I on był zmuszony. Zaczęłam u niego te studia. Ale na dłuższą metę nie mogłam żyć w tym kraju. Ani on nie mógł studiować, ani ja nie mogłam się uczyć. Tak żeśmy wrócili do Polski.
    </section>
    <section>
        <time>5092</time>Miał nadzwyczajnego ojca i mniej przyzwoitą matkę. Jak on napisał że on się tutaj ożenił z Żydówką i że mnie bardzo kocha, to ta poznanianka, okazało się że niemieckiego pochodzenia… Tez miała jakiegoś wojskowego ojca sama. I okazuje się że dla niej to było czymś, czego ona nie może strawić. „Ukochany synu, nie mogę sobie ciebie wyobrazić w objęciach kobiety która ma pejsy…” Czy coś w tym rodzaju. Ona w ogóle nie wiedziała o co chodzi dokładnie. „I może mówić źle po polsku nawet.” A po polsku mówiłam lepiej od niej, bo ona mówiła tak jak Niemka po polsku. Ja mówię: - Słuchaj, jak masz taką mamę, to w ogóle to małżeństwo jest nieporozumieniem. To on napisał do niej: nie mam matki, jeśli tego wszystkiego nie wycofasz. Ale ojciec był nadzwyczajnym człowiekiem i pisał: kochany synu, przyjeżdżajcie do mnie, dla mnie nie ma znaczenia, jak ją kochasz, bla, bla, wszystko w porządku. Tak że mój stosunek do jego matki był negatywny. To jak wróciliśmy w 1947 roku, żeby studiować w Polsce, to spotyka nas pani Klimaszewska w porcie. Ja wtedy byłam elegancko ubrana, byłam niebrzydką dziewczynką. I mówiłam dobrze po polsku, czego nie można było o niej powiedzieć. To ona wpada mi w objęcia i mówi: - Córeczko, mów mi mamusiu. Ja mówię: - Pani Klimaszewska, „mamusiu” w ogóle nie wchodzi w rachubę. Ja do niej zawsze mówiłam, że moi rodzice w grobie się przewracają, wiedząc że mam taką teściową, ale ja już tego nie mogę wycofać. Natomiast nadzwyczajne spotkanie było z ojcem, który nas przyjął z otwartymi ramionami.
    </section>
    <section>
        <time>5206</time>No i zaczęłam studia. Klimaszewski też źle się czuł w Szwecji, bo nie mógł studiować. To był bardzo przedsiębiorczy chłopak, i po powrocie do Polski on skończył reżyserię u Schillera, wtedy kiedy ja studiowałam w wyższej szkole w Pałacu Poznańskiego, więc byliśmy sąsiadami. Ale poza tym skończył prawo i pracował jako adwokat. Ale właściwie jego pierwszym zajęciem były koncerty Słowa Polskiego w całej Polsce. Ja mam nadzwyczajne recenzje. I on wszystko na pamięć, miał fenomenalną pamięć. Cała poezja polska leżała mu na sercu. Tak że to był bardzo specjalny chłopak. I ja tak się znowu starałam usprawiedliwić, dlaczego ja to wszystko zrobiłam. Ale to był wartościowy człowiek. Rozeszliśmy się potem z takich czy innych względów. Ale już do końca życia przeżyłam z tym moim obecnym mężem. To byli zresztą przyjaciele.
    </section>
    <section>
        <time>5273</time>Jak wróciłam do Polski, natychmiast wstąpiłam na studia. Studiowałam u Marii Wiłkomirskiej początkowo. Tam zrobiłam klasę teoretyczną, magisterium i tzw. dyplom wirtuozowski. W międzyczasie starali się mnie wciągnąć do ZMP. Właśnie, dlaczego. Ja byłam dziewczyną nie z tej ziemi. Ja nic nie wiedziałam o polityce, o marksistach, o jakichkolwiek politycznych kierunkach – to mi było kompletnie obce. Natomiast wszystko wiedziałam o Bachu i w górę. Tak było. Chcieli mnie ściągnąć. Ja przyjechałam ze Szwecji, byłam elegancką studentką i byłam taka znana na uczelni, dobrze grałam. Więc mnie do ZMP. Ja opowiadałam już o tym że siedzę z nimi, oni piją kawkę i mnie tak namawiają. Ja właściwie nie wiedziałam o co chodzi. Ale mówili tak, że w ZMP wszyscy mogą się starać, nie tylko synowie hrabiów, ale wszyscy mogą się starać o wejście do wyższej szkoły itd. Mnie się to strasznie spodobało. Nie wiedziałam jak to wygląda de facto. Więc mówię: - ZMP? Bardzo chętnie, taka organizacja. No ale mały przypadek sprawił, że miałam pewne podejrzenia, że to nie jest dokładnie tak jak trzeba. Pijemy kawkę. Wtedy był Maciej Zakrzewski, później znany kompozytor polski. Ale to było na początku studiów. Pijemy kawkę w jednym z pokojów tego Pałacu Poznańskiego. Jak rozpoczęłam studia, to tam były maisenowskie lustra i żyrandole. Jak kończyłam studia po pięciu latach, nie było niczego. Wisiały żarówki. Trzy metry sznura i żarówka oblepiona muchami. Nieprawdopodobne. Ja myślałam, że to szło do muzeów, ale to szło do pana Sokorskiego i innych ministrów kultury i im podobnych. Kompletnie ogołocili to.
    </section>
    <section>
        <time>5397</time>Więc siedzimy tam. Przychodzi jeden z kolegów i mówi: - Koledzy, mogę poćwiczyć? Mam za chwilę lekcję. – Nie, my tu mamy konferencję. Za chwilę przychodzi drugi kolega i pyta, czy może poćwiczyć. – Oczywiście kolego, poćwiczcie. Ja mówię: - Koledzy, jak to się dzieje? Przed chwilę mówiliście nie, bo mamy konferencję? A oni mi mówią: - Koleżanko, to jest kolega z ZMP. Cały czas mówią o równości, że to ma być takie wspaniałe, a nawet taka prosta rzecz… Mając ostry język, wszystkim to rozpowiadałam dookoła. I to doszło do góry partyjnej ZMP. Potem jest generalne zebranie i mówią: - Koleżanko, tak się nie robi. Jak chcecie być w ZMP to nie wolno takich rzeczy opowiadać. To ja mówię: - Kolego, możecie już skreślić mnie z listy, bo ja mam za długi język, żebym ja mogła to stale opanowywać. Ja dziękuję. I to było moje jedyne zetknięcie z ZMP. Dzięki Bogu nie czułam się zobowiązana i mogłam mówić co mi się podoba. Ale muszę przyznać szczerze, że na wszystkie imprezy jednak byłam wysyłana, mimo że nie należałam. I nawet na zjazd w Berlinie, wszędzie ja wodziłam, że tak powiem, rej. Grałam koncerty w Moskwie, Berlinie. Tak że to nie zaważyło w jakiś sposób. No i studia przeszły bardzo pozytywnie. Ale to jeszcze mi ciągle było za mało, chciałam dalej się uczyć.
    </section>
    <section>
        <time>5490</time>Wtedy powstała instytucja tych studiów podyplomowych w Warszawie. To co w Rosji, to co w Moskwie było… Aspirantura. To było dla wybranych już solistów, pianistów, skrzypków, kompozytorów i dyrygentów. Śpiewaków nie. W jakiś sposób uważano, że śpiewak to nie jest muzyk. Myśmy mówili: muzycy i śpiewacy. W każdym razie te cztery kategorie mogły stawać do konkursu. Było po jednym miejscy dla każdej tej frakcji, dlatego że temu towarzyszyło wielkie odznaczenie. Była pełna pensja przez wszystkie lata i bardzo wielkie przywileje oczywiście. Postanowiłam stanąć do tego egzaminu i udało mi się to zrobić. To było też bardzo charakterystyczne dla mojej osobowości – ja nie umiałam w ogóle grać Mozarta, a jedną z tych sonat miał być Mozart. Mi się wydawało że to jest za łatwe, tam było strasznie mało nut do grania. Ale musiałam zagrać tę sonatę. I całe Ministerstwo Kultury słucha tych egzaminów. Po tej sonacie Mozarta gram sonatę Beethovena, już z tych późnych, trudnych. A na zakończenie grałam nieprawdopodobną rzecz – sonatę Szymanowskiego z potrójną fugą, której nikt nie grał w Polsce. Z całego programu jedynym problem było dla mnie, żebym przeżyła sonatę Mozarta. Bo tak mało grania. Ja byłam spocona, mokra, nie umiałam grać tego. I po tej sonacie mówię: - Ja to tak źle grałam, że już chyba nigdy nie wejdę na te studia. Ale przeżyłam sonatę, gram potem Beethovena i Szymanowskiego. Wyjeżdżam na wakacje. Mówię do męża: - Słuchaj, ja się skompromitowałam tym Mozartem, ja tam nigdy nie wejdę. Ale po miesiącu czy dwóch dostaję zawiadomienie, że po tych egzaminach zostałam przyjęta. Tak że oni przełknęli tego mojego Mozarta. Na pięć lat. A teraz, u kogo mam studiować?
    </section>
    <section>
        <time>5626</time>A, ja byłam w grupie chopinowskiej, tego nie opowiadałam. Dwudziestu pięciu pianistów wybrali do tego, a sześciu miało wejść na konkurs. Ja już doszłam do ostatniej siódemki, dlatego że profesor Ekier miał dwie uczennice. Profesor Kozubek obecną, i mnie. To było dla mnie fatalne, dlatego że on musiał wybierać. To on wybrał panią Kozubek, mimo tego, że ona była uznana za o wiele gorszą ode mnie, bez porównania słabszą. Ale on miał do niej jakiś prywatny sentyment, nie chcę w to wchodzić dzisiaj. I mówi: - Pani Stello, pani i tak sobie rade da. Pani ma takie znajomości w wysokich kołach. Akurat znałam dość wielkie osobistości. Ja mówię: - Panie profesorze, ja z tego nigdy nie korzystałam, i dalej nie będę. Pan robi straszny błąd. On mówi: - Przykro mi. Tak że on się nie zachował przyzwoicie. Ale nie było rady. Ja byłam do ostatniej chwili w tej grupie.
    </section>
    <section>
        <time>5694</time>I teraz zwracają się do mnie: - Pani Stello, my pani proponujemy Ekiera, dlatego że pani jest znana ze swojej zapalczywości. Tak jak płakałam jako dziecko, to jak było coś strasznie pięknego, to ja w ogóle wychodziłam ze skóry. Traciłam poczucie rzeczywistości. To jest niedobrze. Nie kontrolowałam dokładnie tego co gram. – Dla pani się tylko Ekier nadaje, bo on jest bardzo suchy. No i rzeczywiście, on był taki suchy, że po dwóch latach… Bo oni kontrolowali postępy. – Pani Stello, my pani nie poznajemy. To jest coś okropnego, jak pani gra. Ja już przeszłam Ekiera w dół. On mnie ściągał w dół. No ale potem to się poprawiło, bo człowiek ma swój charakter. Ale to było dość ciężkie, dlatego że jak mówiłam, on był niesłychanie dokładny. Jak się jednego dźwięku nie pamiętało, to za dwa tygodnie trzeba było powtarzać całość. Ale przeżyłam to i nauczyłam się przyzwoitej gry na fortepianie. Temperament w jakiś sposób wrócił przecież.
    </section>
    <section>
        <time>5773</time>Skończyłam te studia Ekiera, ale miałam właściwie do niego żal przez tę historię chopinowską. Bo ja nie wiem jakby się to potoczyło. Ja grałam na ostatnich eliminacjach w Warszawie to, co tu mniejszość gra, sonatę d-mol i koncert f-mol. Miałam wspaniałą recenzję, że gram fenomenalnie. I on mimo to wziął panią Kozubek, o której nikt nic nie napisał. Tak że mam do niego lekki żal. Ale wyjechałam przez to z Polski w dużej mierze. Przez cały czas byłam niesłychanie dobrze traktowana i miałam przywileje. Nawet Szwedzi… Bo ja się dostałam do Szwecji drogą, że tak powiem, prywatnej sympatii. Ja byłam u moich przyjaciół i poszłam do ministerstwa spraw zagranicznych i oni mi dali tą wizę, gdzie nie było w ogóle emigracji. Rozmawiałam z tym szefem przez godzinę, półtorej i on jakoś bardzo się ze mną zaprzyjaźnił. I mówi spokojnie: - Proszę wracać, wiza będzie. Zanim przyjechałam, to już dzwonili z Warszawy, że wiza jest. Tak że ja przyjechałam też przypadkiem do Szwecji. Wtedy jak się człowiek nazywał Czajkowski a nie Johansson, to było dziwaczne. Nie było w ogóle ludzi tam innych.
    </section>
    <section>
        <time>5856</time><span style="font-weight:bold">Ale wtedy Pani już nie była z tym pierwszym mężem, tylko drugiego męża miała?</span>(S. Cz.): Tak, rozwiodłam się w Polsce jeszcze i przyjechaliśmy tutaj. Mieliśmy wspaniałe wykształcenie. Ja doprawdy robiłam co mogłam przez tych 10 lat, mąż jest bardzo wykształconym człowiekiem. Skończył jako naukowiec w Szwecji na naczelnym stanowisku naukowym. Ale to trwało wiele lat, bo nikt do nas nie miał zaufania. Myśmy uciekli przecież od Stalina, ale jemu nie dawali żadnego stanowiska. On za dużo umiał, a poza tym pracował u Stalina. To żeśmy uciekli stamtąd, tego żaden Szwed nie brał pod uwagę. Natomiast ta generacja, która przyjechała… Byli tam do końca, tylko zdjęli ich z pracy. Ci dostawali wszelką pomoc szwedzką, a my żadnej. Bo myśmy ciągle byli tymi stalinowcami, którzy stamtąd uciekli. Ani mąż nie był w partii, ani ja nie byłam w tym ZMP, ale to nie miało żadnego znaczenia, okazuje się.
    </section>
    <section>
        <time>5932</time>Mieliśmy bardzo ciężkie lata, mąż nie mógł dostać w ogóle żadnej pracy. Wreszcie był zdeterminowany, zgłosił się do profesora politechniki, Szweda, i mówi: - No proszę pana, ani tu, ani tam, a ja bym chciał pracować naukowo. Nie mogę się dostać do żadnej pracy. Rozmawiali tak półtorej, dwie godziny. Właściwie to był rodzaj egzaminu. I wreszcie tamten mówi: - Proszę zadzwonić do profesor Nany Schwartz i pozdrowić ode mnie. To pozdrowienie okazało się że on już miał załatwioną pracę i został asystentem najwybitniejszego szwedzkiego profesora… Jedynej kobiety profesora w Szwecji, w instytucie w (II 38:25?). I tam mąż pracował. Bardzo ciężkie warunki mieli, bo to były stypendia właściwie naukowe. Ale mąż był szczęśliwy, bo wszedł w swoja pracę. On był specjalistą ośrodków leczniczych. I był szczęśliwy przez cały czas. No ale potem się to skończyło i też były trudności w pracy. Mąż pracował na różnych stanowiskach poniżej swoich możliwości. Aż w końcu zaczął pracować w firmie, też bardzo skromnie od początku, ale skończył na stanowisku naukowym, jako naukowiec. Ale to się ciągnęło przez wiele lat.
    </section>
    <section>
        <time>6021</time>Ja miałam też nie mniejsze trudności. Przyjechałam jako dumna absolwentka tych wszystkich wydziałów w Polsce, z wysokimi pochwałami, i to nic nie pomogło. Nie miałam żadnej pracy. W jakiś sposób dostałam pracę w ABF. To jest jakby robotniczy związek, i tam miałam uczyć na lekcjach pod dwoje, troje dzieci od razu. Początkujących. To była katastrofa kompletna, w ogóle trudno sobie wyobrazić. Ale ponieważ nie mieliśmy z czego żyć, a to stypendium było niewielkie, to jednak trzeba było pracować. Ja o żadną pomoc nigdy nikogo nie prosiłam, i mogę sobie dzisiaj spokojnie powiedzieć w Szwecji, że nic od nich nie dostałam. Przeciwnie – oni od nas dostali wszystko, nasze wykształcenie i nasze umiejętności. No i pracowałam w tym ABF, nie skarżąc się, i uczę tych troje dzieci, przy każdym 20 minut. [przerwa]
    </section>
    <section>
        <time>6085</time>Chciałabym jeszcze nawrócić do pobytu naszego w Łodzi. Do 8 marca, dnia moich urodzin. Zawsze je obchodziliśmy bardzo uroczyście, mieliśmy masę ludzi u nas, ze 30 osób. Jadło się i piło. Między innymi był taki profesor Goldsztajn, znany chirurg, ale doskonały pianista. Ja miałam w domu też dwa fortepiany w Łodzi i gdzieś około północy, jak już wszyscy wypili i zjedli, zażądali rozrywki artystycznej. Siadamy do fortepianu i z akompaniamentem tego profesora Jana Goldsztajna gram koncert Chopina f-mol. No i wszystko pięknie. Potem wracamy do kawy. Mija tydzień czy dwa, nagle ktoś dzwoni do drzwi i jakiś milicjant się przedstawia. Mówi: - Pani Czajkowska? Ja mówię że tak. - Proszę pani, mam tu wezwanie do komendanta. Ja mówię, że chyba się myli. Ale to moje nazwisko, Stella Czajkowska. Właściwie nie wiedziałam o co chodzi, ale schodzę do komendantury. Przyjmuje mnie sympatyczny gość zresztą. Ja miałam do tego też szczęście, że to byli sympatyczni ludzie. On mówi: - Proszę pani, mam tu straszne oskarżenie, że w dwa czy trzy dni po śmierci generalissimusa pani hucznie przy otwartych oknach gra skoczną taneczną muzykę. Można tak powiedzieć, ta część jest szybka, nawet skoczna częściowo. Ja mówię: - Proszę pana, to był koncert Chopina. On mówi: - Proszę pani, to jest strasznie złośliwe, ale ma pani szczęście, bo to jest anonimowe. Ja mógłbym z tego korzystać, ale to jest za straszne oskarżenie. Tak że ja to rzucam do kosza. Przychodzę i opowiadam mężowi: - Widzisz, przyzwoity człowiek. Na co się tu człowiek naraża.
    </section>
    <section>
        <time>6213</time>No ale mija tydzień, dwa, ja dostaję wezwanie do sądu. Już z podpisem. Dlatego że anonimowo nie można podać do sądu. Okazuje się, że to była sąsiadka z mieszkania na parterze, w tym samym wejściu. Ja mieszkałam na trzecim piętrze. Notabene, jak ja tam ćwiczyłam, naprzeciwko mnie mieszkał rektor państwowej szkoły teatralnej. I on był zaciętym pianista amatorem. Ale on ćwiczył już o 7 rano. I wszystko szło na moje konto, choć ja w ogóle wtedy jeszcze spałam. Ale ona była taka zaciekła, bo ja grałam na tym fortepianie. Przychodzę do sądu, ta pani Orłowska już tam siedzi. I sędzia mi czyta to oskarżenie. Ja mówię: - Obywatelu sędzio, ja dopiero wróciłam z Berlina wydelegowana przez uczelnię, i grałam dla Berlina, reprezentowałam kraj. Przyjeżdżam tutaj i po śmierci Stalina grałam na wszystkich akademiach. Na głównej akademii w sali koncertowej i na kilku partyjnych akademiach. Wydaje mi się, że w czasie moich urodzin ja nie muszę grać marsza żałobnego tak jak grałam tam.
    </section>
    <section>
        <time>6293</time>Widziałam, że on się uśmiecha. Mówię: - Panie sędzio, nie wiem czy to było skoczne, ale to był koncert Chopina. Tak więc to jest wielką pomyłką. Ja bym nie grała skocznej muzyki w takiej sytuacji. Ale widziałam, że jest bardzo niebezpieczna sytuacja. – A poza tym, panie sędzio, okna były szczelnie zamknięte. Panu chyba wiadomo, że nie mamy opału, że mieszkania są tak mroźne, że otworzone okno było by nonsensem, i nikt w to nie uwierzy. To on się nagle zwraca: - Pani Orłowska., czy pani ubrała się w nocy, czy nad ranem, i zobaczyła że to jest otwarte okno? To ona się zaczerwieniła: - Tego nie zrobiłam, ale to tak brzmiało, jakby było. To już ją złapałam na kłamstwie. Mówię: - Panie sędzio, to nie jest jedyne kłamstwo. Przecież to były urodziny przy zamkniętych oknach, i to nie było nad ranem. Ten sędzia był nadzwyczajny. On mówi: - Proszę pani, ja oczywiście zwalniam panią z tego oskarżenia. Ja mogę być pani świadkiem, jeśli pani chce oskarżyć panią Orłowską. Bo to było straszne oskarżenie. I jeśli pani potrzebuje świadka, to ja staję do dyspozycji. Tak się to skończyło. To było nadzwyczajne. Ale wyobraźcie sobie, w jakiej sytuacji człowiek żył. Że ja mogłam skończyć w więzieniu, gdyby to był inny sędzia, jakiś komunista zaciekły, który by chciał mnie ukarać. Tak że to wtedy bardzo dobrze się skończyło. To był taki jeden incydent łódzki.
    </section>
    <section>
        <time>6398</time>Ale jesteśmy już zdaje się w Szwecji. Ja uczę małe dzieci w grupie, początkujące. Ja często mówię, że gdybym nie przeżyła Oświęcimia, to bym tego chyba też nie przeżyła, bo to było niesłychane obciążenie psychiczne dla mnie. Ale nie miałam rady, dlatego że nie chciałam się zwracać po żadną pomoc. A o koncertowaniu nie było w ogóle mowy. Na Zachodzie trzeba dać koncert wstępny i trzeba mieć straszne pieniądze na wynajem sal, żeby zacząć koncertować, pokazywać się publiczności. Przyjechał (II 46:21?), ten słynny dyrygent. Poszłam do niego. Mówię: - Panie profesorze, ja jestem pianistką, może pan by mnie chciał posłuchać. Zagrałam mu tam jakiś program. On natychmiast zadzwonił do radia, i w ogóle zostawił mi listy polecające. Ja natychmiast zostałam zaangażowana w radio. Byłam solistką i miałam co miesiąc dużą audycję solistyczną. Za pomocą tych różnych rekomendacji zaczęłam skromnie grać tu i ówdzie. I faktycznie, stopniowo grałam już wszędzie, i w Norwegii, i w Finlandii, i w Szwecji grałam z orkiestrami. Miałam 14 koncertów w programie, począwszy od Chopina, którego nikt nie chciał, nigdy nie żądali Chopina. Ale grałam oba koncerty Liszta, Chaczaturiana, Mendelssohna, Schumana. Tak że już weszłam w to życie koncertowe i grałam w radio. Mieliśmy już z czego się utrzymywać. Mąż też stopniowo wchodził na różne stanowiska. Ale ogólnie biorąc, czas w Szwecji był bardzo ciężki.
    </section>
    <section>
        <time>6518</time>Koncertami nie można żyć w Szwecji. Właściwie w żadnym kraju. Trzeba mieć strasznie dużo koncertów w kraju, żeby się można było utrzymać. Więc zaczęłam się starać o pracę nauczycielską, w wyższej szkole oczywiście. Mimo że ja tam uczyłam na samym dnie. No i stawiam się do tego konkursu, 10 osób szuka tej pracy. W jury jest 3 osoby, znana szwedzka pianistka i dwóch nauczycieli, profesorów. Jeden zdaje się, że z Finlandii. Dwóch takich dobrych znajomych i ta szwedzka pianistka. 10 osób szuka, przychodzą wyniki i ja dostaję numer 2. Ale miejsce było tylko jedno. Więc oni piszą, że ja byłam doskonała, ale wzięli Szweda, uważali że to było bardziej stosowne. A ta pianistka szwedzka pisze, że ja byłam bezkonkurencyjna, że w ogóle nie da się mnie porównać z nikim, kto szukał. I że to nie tylko było na wysokim poziomie, ale też było pełne humoru. Ja zawsze miałam taki wisielczy humor. Zdawało mi się, że na wesoło można skorzystać więcej niż poważną krytyką. Ale to nie pomogło, ona była jedna a ich było dwóch.
    </section>
    <section>
        <time>6600</time>Ale po roku znowu szukam pracy. Już są dwa miejsca. Ja mówię do męża: - No, już się czuję tutaj jako nauczyciel. U nas się nie tytułuje nauczycieli wyższych szkół profesorami, to jest tytuł, który niewielu dostaje. To nie jest tak jak tu. Tutaj się każdemu mówi „panie profesorze”. U nas się mówi (II 49:29?). Słuchaj no ty. Tak mówią uczniowie do nauczycieli. W każdym razie szukają dwóch osób. Jestem już w środku. Spokojna, pewna siebie, swojej wiedzy. Przychodzą wyniki i co się okazuje? Nie. Ja jestem numer trzy. Bo z tych dziesięciu, którzy przedtem nie byli wybrani, nagle się okazało, ze jeden jest przede mną. I znowu nie dostaję tej pracy. I to same jury było. Byłam strasznie przygnębiona, więc mąż nie pytając się mnie, zamówił mi czas u ministra kultury. Bośmy widzieli, że to jest system. Dostałam wezwanie do ministra. On mnie przyjmuje, i mówię: - Proszę pana, dwa razy zostałam odrzucona i to jest bardzo niesłuszne. Czy pan czytał moje (II 50:26?) ? Bo ja twierdzę, że obaj ci kandydaci mogliby być moimi uczniami jeszcze przez wiele lat.
    </section>
    <section>
        <time>6690</time>Mówię to z całym spokojem. I jedynym moim błędem jest to, że ja się nie nazywam Karlsson, tak jak on, tylko się nazywam Czajkowska. A on mówi: - Proszę pani, u nas jest taka procedura, że się wzywa tych samych jurorów. I dlatego mi powiedzieli, jak ich prosiłam o decyzję: u nas jeszcze nikt nie wygrał. No oni przyszli, Pani Ericsson powiedziała że pani była świetna, ale tych dwóch powiedziało, że pani jest bardzo dobra, ale ci Szwedzi. Tak że my tego nie możemy zmieniać. A ja mówię: - Proszę pana, czy pan czytał moje (II 51:05?) ? - Przyznam się ze wstydem, że nie, bo ja jestem jurystą. Ja mówię: - Niech pan tu przejrzy, co ja skończyłam w stosunku do… On mówi: - Wie pani, jest mi trochę wstyd. Ale następnym razem jak pani będzie szukać, to już do tego nie dopuszczę. Ja mówię: - Dziękuję bardzo. Ja się z nim pożegnałam po 10 latach, wykładałam już w wyższej szkole w Goeteborgu.
    </section>
    <section>
        <time>6750</time>No ale właściwie już nie było z sobą co robić. Była znana pianistka, ona dostała piąte miejsce na tym konkursie, do którego mnie Jan Ekier nie dopuścił. Nie powinnam tego mówić. Już nie mam mu tego za złe, on już jest stary i chory. Dalej jestem bez pracy, sprawa jest beznadziejna, już nie było gdzie szukać posady. Dalej koncertuję. Między innymi zagrałam koncert, który sobie zażyczyli. Ja go nie umiałam przedtem, ale zrobiłam w kilka tygodni. Chaczaturiana grałam z orkiestrą. Koncert wyszedł, tak jak pisały recenzje, nadzwyczajnie, że grałam lepiej nawet niż Chaczaturian napisał. Same superlatywy. Na sali siedział rektor wyższej szkoły muzycznej w Goeteborgu. Nie tylko rektor, ale i pianista, który studiował we Francji. On się jakoś zorientował, że ja umiem trochę grać na tym fortepianie, i on się do mnie zgłosił. I zaproponował mi pracę w Goeteborgu.
    </section>
    <section>
        <time>6804</time>A, już wiem dlaczego ja wyskoczyłam. Bo panna Głąbówna, która miała piąte miejsce, wyjechała i była bezrobotna w Szwecji do ostatniej chwili. Przez wszystkie lata uczyła prywatnie trochę dzieci. I za każdym razem jak szukała, to nie dopuszczali jej do egzaminu, mówili, że nie ma żadnych kompetencji żeby uczyć dorosłych. No jak? Tak że ja miałam cholerne szczęście z tym koncertem. I Głąbówna wyjechała do Włoch, tak słyszałam potem.Ten rektor przyjeżdża do mnie do Goeteborga i pyta się czy ja chcę. Powiedziałam, że bardzo chętnie. I wszystkie lata jeździłam do Goeteborga, mieszkając w Sztokholmie. A akademia muzyczna sztokholmska była dokładnie prawie naprzeciwko mojego domu. No ale nic. I zaczyna się praca. Ale było bardzo niedobrze, ja nie dostawałam żadnych dobrych uczniów. Ja dostawałam tylko takich, którzy mieli fortepian jako drugi instrument, czy coś takiego. Ale dlaczego tak było? Bo jak były egzaminy wstępne i moi koledzy widzieli że ktoś chce do mnie, to nie wpuszczali, dawali im niskie stopnie. I ja nigdy nie miałam szansy na ucznia. To była okropnie nudna praca. Ci koledzy byli uprzejmi, zapraszali mnie na lunche, to i tamto, było cudownie. Ja nie rozumiałam, dlaczego ja tak cierpię, nie mam dobrego ucznia. Ale tak było, nie miałam szansy na to.
    </section>
    <section>
        <time>6896</time>I proszę sobie wyobrazić, ze pewnego dnia przychodzi taki szesnastolatek „przepraszam że żyję”, pół zgarbiony przy fortepianie. Gra bardzo muzykalnie, ale nieśmiało. Nie mogli go nie wpuścić, bo za dobrze grał, ale nieciekawie, i za cicho. To ta para pedagogów, która tak mnie prosiła na obiadki, mówi: - Może chcesz wziąć tego Johanssona. Ja mówię, że dobrze. On miał pójść do klasy solistów. Ja nikogo tam nie miałam, więc wzięłam z radością. Po roku on był prymusem szkoły. Wśród wszystkich, których przyjęli z wysoką punktacją. I tu się zaczęła katastrofa dla kolegów, dlatego że rozeszły się słuchy, że ja tam jakieś cuda robie, bo z takiego nic nagle się zrobił pianista. Zaczęły dochodzić listy do rektora, czy im wolno w czasie studiów zmienić pedagoga, bo oni słyszeli, że ja uczę jakimiś innymi metodami. Że oni by chcieli spróbować. I ja dostałam naglę dużą klasę solistów, ale stosunki z kolegami się bardzo pogorszyły. I jak były takie egzaminy dwa razy w roku, to stale szykanowali tych moich uczniów.
    </section>
    <section>
        <time>6982</time>To był okres bardzo ciężkiej pracy. Ja się tam okropnie męczyłam w tym Goeteborgu. Im lepiej mi szło pedagogicznie, tym gorsze miałam stosunki z tymi kolegami pianistami. Ja ciągle urządzałam koncerty, bo już miałam tych sześciu solistów. To robiłam na przykład seryjne koncerty Bacha. Wszystkie suity francuskie. Potem inne. Potem połączyłam z baletem. I wielka prasa się zaczęła. Zaczęli pisać, że od czasu jak Czajkowska uczy w Goeteborgu, to ja się dowiaduję, że mamy utalentowanych pianistów. To była katastrofa, słowo daję. Ja przyjeżdżałam z płaczem do domu. Mówię do Ignasia: - Ja skończę, ja nie wytrzymuję tej presji, oni mnie prześladują. Coś okropnego. Ale mąż mówi: - Słuchaj, jesteś w tej dobrej sytuacji, że ty nie musisz im zazdrościć, tylko oni tobie. To jest przewaga. To jest teoretyk, wie pani. Miał inny stosunek, nie był taki sentymentalny. – Siedź, póki ci tam dobrze.
    </section>
    <section>
        <time>7055</time>Ja jeszcze w międzyczasie dałam duży recital, żeby w końcu wiedzieli, kto tam uczy. Miałam też nadzwyczajne recenzje. Potem dałam koncert muzyki polskiej. Ja przez cały czas – to już mówię na uboczu – starałam się krzewić polską muzykę. Nie tylko Chopina. Szwedzi mają ciężko z Chopinem. Oni nie są sentymentalni, oni są bardziej rzeczowi. Szwed jest rzeczowy. On woli zagrać Bacha, bo lepiej go rozumie. On woli zagrać sonatę Haydna. I już mam tego wspaniałego, który gra ze mną końcową… On się trzyma z daleka od Chopina też. Jemu to gorzej leży. On zawsze lepiej zagra coś innego. Ale robiłam to, i ten właśnie, który był taki niedobry i go nie chcieli, on skończył jako dyplomant symfonią Concertante Szymanowskiego. Jednym z bardzo trudnych utworów. To była sensacja w Goeteborgu. Tak że mi się zdaje, że ja robiłam swoje. Mi to sprawiało ogromną przyjemność po prostu Mazurków nie potrafili nigdy zagrać. Ja miałam wiele wywiadów w Sztokholmie w związku Chopinem, do radia, programu pierwszego i drugiego. Pytali jak to się dzieje. To ja im tłumaczyłam, że muzyka Chopina jest im w ogóle obca. Mazurki absolutnie, bo oni folkloru nie rozumieją. Oni są racjonalni. Tak że ja z tym walczyłam przez cały czas. I sama zresztą bardzo wiele grałam. Nawet skoczyłam… Ja tu mam moją CD, która była nagrana z kolejnych koncertów, która się kończy muzyka współczesną. Kisielewski, Lutosławski, Jan Ekier. Jego wtrąciłam też tam. Tak że ja stale pracowałam, nie tylko nad językiem polskim.
    </section>
    <section>
        <time>7170</time>Szczytem katastrofy było, nagle dostaje profesurę szwedzkiego rządu, wydziału kultury, za moje zasługi dla Szwecji. To był jedyny wypadek w dziejach Szwecji. Państwo sobie nie wyobrażacie, co to był za kolosalny sukces. W tej dziedzinie nikt jeszcze profesury nie dostał. Oni w ogóle nie uznają naszych dyplomów, niczego. Nie pomagało to, że ja byłam doskonała jako pedagog. Oni nie chcą nas. Oni się nas boją, prawdę mówiąc. Tak że to się skończyło, do tego stopnia, że ten główny pedagog nr 1, który już tam uczył 15 lat przede mną, położył się do kliniki psychiatrycznej i był chory przez pół roku, jak ogłosili moją profesurę. To jest autentyczny fakt. On i jego żona pracowali. To byli doskonali pianiści, ale oni mieli prywatne wykształcenie. Ona się uczyła trochę w Szwajcarii, trochę… Oni nie potrafili przekazać wiadomości, to było ich błędem w zasadzie. Ale doskonali pianiści, ja ich bardzo respektowałam. Oboje zrzekli się pracy i przeszli na pensję. Po mojej profesurze zrezygnowali z pracy.
    </section>
    <section>
        <time>7249</time>Takie były te dzieje moje w Sztokholmie. Skończyłam tam pracę. Już na pensji dalej koncertowałam, i dużo gram. Teraz gram bardzo dużo prywatnie. Grałam na zakończenie polskiego instytutu. Mam tu piękny list od nich z podziękowaniem. I tam grał Chopina ten mój Svenson. Mówili, że to widocznie moja zasługa, że on tak pięknie grał. Ja uważam, że on nie grał tak nadzwyczajnie, ale oni uważali, że to było bardzo chopinowskie. Tak że staram się ciągle coś robić. Prywatnie jeszcze dwa razy w roku robię (II 61:05?) muzyczny, proszę znawców z zwolenników muzyki, których tam mam dosyć wielu. Tak że ciągle staram się żyć aktywnie.
    </section>
    <section>
        <time>7309</time><span style="font-weight:bold">Pani Stello, chciałabym wrócić jeszcze do czasów dzieciństwa Pani. Jak to się właściwie stało, że znaleźliście się w Gdańsku? Pamięta Pani coś?</span>Ja nic nie pamiętam, bo ja byłam małym dzieckiem. Ja nigdy się nie pytałam.<span style="font-weight:bold">A pamięta Pani ten swój dom rodzinny w Gdańsku?</span>Pamiętam dokładnie. Tu dopiero właściwie zaczynam pamiętać. Proszę sobie wyobrazić, że myśmy tam byli z ta ekipą filmową, bo adres pamiętam dokładnie. To było (III 00:44?) I to jedyny dom, którego nie ma. Ja tego w ogóle nie mogę pojąc. Jest dom przed tym, jest dom za tym, i w środku jest coś nowego. To było koło tego pasażu, na ten Kohlen Markt, Plac Węglowy. To był trzeci dom od tego miejsca. I tego domu nie ma. Tak że ja byłam niesłychanie rozczarowana. Myślałam że przynajmniej znajdę coś. Ja ten dom dokładnie pamiętam. Myśmy mieszkali na trzecim piętrze. To był stary dom. Oczywiście wszędzie były piece kaflowe, to co teraz jest tak poszukiwane. Szwed jak widzi piec kaflowy, to płaci za mieszkanie potrójnie. Ja byłam ofiarą tego, bo moje mieszkanie ma trzy piece, nie wiem dlaczego., I jak Szwedzi je oglądali to szaleli. Podwyższali te stawki przez te piece. Jeden jest bardzo przyjemny, ale trzy? No i tam były stare, gdańskie piece. I to co pamiętam do dzisiejszego dnia – zimą jak się szło na łyżwy, to jak się wracało zmarzniętym, to się paliło w tym piecu. I pamiętam zapach tych poliszowanych podłóg, które miały zapach… Dzisiaj są jakieś bezbarwne rzeczy, ale wtedy ta dębina pachniała. I jak dzisiaj pamiętam ten ogień z kominka.
    </section>
    <section>
        <time>7420</time>Myśmy tam mieli pięciopokojowe mieszkanie. I ten pokój dziecinny, czy był za kuchnią, czy tam były dwa wejścia, mam wrażenie, to co niedzielę rano mama przychodziła z dużą tacą na której były dwa gorące kakao i ciasto. Specjalne ciasto z kruszonką, które kocham do dzisiejszego dnia, ale nikt go tam nie robi, bo przypuszczalnie tam było dużo masła. To było bardzo smaczne. Jak się to robi na sucho, to nie jest dobre. Tak że to ciasto i gorące kakao, to była niedziela rano. Przypuszczam że gdzieś około 10. To była ceremonia. Poza tym pamiętam, że na żadne filmy, które nie przeszły przez cenzurę mamy, nie można było iść. Był UFA Palace przecież w Gdańsku. To na jakieś przedpołudniówki, które były cenzurowane przez mamę, która była bardzo zdecydowanym, że tak powiem, kontrolerem tego co dzieci widzą… Nie traktowano nas poważnie, dzieci były dziećmi. Pamiętam niemieckie filmy z hitlerowskimi…Chodziłam do szkoły. Nie pamiętam gdzie chodziłam przedtem… Chodziłam do polskiego gimnazjum, bo to były już czasy hitlerowskie. To było Gdańsk Petershagen, się nazywało. I to było bardzo niefortunne, bo polskie konserwatorium, jak… Ale już w ostatnim okresie tam chodziłam, krótki czas. To było zupełnie na antypodach Gdańska i biedne dziecko biegała z jednego krańca w drugi. Ja miałam bardzo ciężkie dzieciństwo przez to granie na fortepianie, prawdę mówiąc.
    </section>
    <section>
        <time>7529</time>I teraz ja nie wiem, czy ja opowiadałam o tym, że kilka tygodni temu ja znalazłam tego Blocha. To jest bardzo ciekawa sprawa. Siedzę w Sztokholmie, zaprosiłam na kawkę jedną z pań, którą też znam od dwóch lat dopiero. Całe moje societe obecne, to są nowi ludzie. Wszyscy inni właściwie już są w grobie, wymarli. Więc ona siedzi ze mną i opowiada o sobie. Jej mąż był konsulem tutaj, czy jeszcze czymś więcej. W każdym razie był dyplomatą. I on zmarł dwa lata temu. I tak opowiadamy o sobie, a ona mówi: - Wiesz, mój mąż ma rodzinę, która pochodzi z Gdańska.	Nazywali się Bloch. Ja mówię, że nazwisko Bloch jest mi znane. Był taki Ryszard Bloch w szkole. Pierwszy uczeń zresztą, nadzwyczajny uczeń, i bardzo piękny chłopak. Ona mówi, że nie wie, w każdym razie mąż ma taką rodzinę, która zdążyła wyjechać z Gdańska i mieszka w Irlandii. Ja mówię: - Wiesz co, to może jest nieistotne, ale ja zadzwonię.
    </section>
    <section>
        <time>7609</time>To jest nieprawdopodobne żeby to byli ci Bloch. I dzwonię do nich. Odzywa się jakiś mężczyzna. Ja mówię: - Pan Ryszard Bloch? – Tak. Ja mówię: - Tu mówi Stella Czajkowska. Bardzo łamaną polszczyzna odpowiada, że nic mu nie mówi to nazwisko. – A jak ci powiem Stella Grynszpan, to ci coś powie? A on mówi: - A, oczywiście. Taka pianistka, taka dziewczynka z długimi warkoczami, co grała na koncercie szkolnym. Pewnie że cię pamiętam. No jak się cieszę. I to jest ten Ryszard Bloch. Ja mówię: - Jak to się stało, że wyście ocaleli? Oni nie byli nigdy w obozach. To on mi opowiada krótko. Oni byli szalenie bogaci i oni Niemcom się wykupili na pewno dużymi pieniędzmi. Wywieźli nawet fabrykę, nie tylko że rodzina wyjechała. I okazuje się, że zatrudniali w Irlandii 700 robotników. Tak że musieli mieć dużo pieniędzy i duża to musiała być wypłata.
    </section>
    <section>
        <time>7670</time>Jego rodzice zmarli, a on mieszka z żoną, ma syna i zdaje się córkę. Ucieszył się nadzwyczajnie. Za kilka dni dostaję olbrzymie kwiaty, takie trochę amerykańskie, takie zestawienie w jakiejś wazie. On tak się ucieszył, że znalazł. No rzeczywiście, wielkie spotkanie. Potem nawiązaliśmy ze sobą kontakt. To są ostatnie miesiące, to o czym teraz mówię. Za jakiś czas znowu dzwonimy, on mi przysyła opis swojej rodziny. I mówi: -Wiesz, teraz ci opowiem niezwykłą rzecz. Bo ja mam syna, który jest adwokatem i pisarzem, dość znanym w Anglii, wydają jego ksiązki. I wyobraź sobie, ja mu opowiadałem, że spotkałem koleżankę. I powiedziałem twoje nazwisko obecne. A on mówi, że tej płyty słucha od dwóch lat. I jego ulubiony nokturn c-mol jest na tej płycie. Jego syn jeszcze powiedział: - Ja musze przyjechać do Szwecji, ją zobaczyć. Tyle lat słucham tej płyty. I proszę sobie wyobrazić, że jakieś 2-3 tygodnie temu ja dostaje wiadomość, że on nagle zmarł. Po tylu latach. I był cały czas zdrowy. I zmarł nagle na jakiś tumor mózgu, którego nie odkryli przedtem. On mi już zdążył kilka razy przysłać te kwiaty. On rzeczywiście się ogromnie ucieszył, bo to niezwykłe spotkanie po kilkudziesięciu latach. Takie różne rzeczy się trafiają w Sztokholmie.
    </section>
    <section>
        <time>7774</time><span style="font-weight:bold">A jeszcze jakichś Pani pamięta kolegów i koleżanki z Gdańska?</span>Właśnie że nie. Pamiętam, ale nigdy ich nie spotkałam. Nikogo. To jedyne nazwisko pamiętałam, bo on był taki znany w szkole, pierwszy uczeń. I piękny chłopak, wysoki blondyn. Tak że się jego pamiętało. Ja pamiętałam jeszcze innego, ale nie wiem czy żyje. Na pewno nie żyje. To jest zupełnie wyjątkowy przypadek. Ale mi już mówili kilka lat temu, jak chciałam poszukać tego Ryszarda Blocha: - Co będziesz sobie zawracała głowę. I on by żył, ja bym go wtedy znała. Ale nie skorzystałam z tego. Nie wierzyłam w to, że oni żyją, Bo słuch zaginął o nich. Ale to dlatego, że nie byli w obozach, żyli jak normalni ludzie.<span style="font-weight:bold">A szkoła, do której Pani chodziła, tam były dzieci żydowskie i…</span>I polskie. To się nazywało Danzig Petershagen. Pamiętam nawet niektórych nauczycieli. Był taki profesor Szatkowski, późniejszy rektor uniwersytetu w Łodzi. Pamiętam nauczyciela łaciny. Męczyli nas tą łacina tyle lat. Ale nigdy tych ludzi nie spotkałam. Był tam taki profesor Szyszko, od rysunków, który uważał że ja mam talent rysunkowy. Ale talent rysunkowy miała moja siostra. Ale on uważał że ja też dobrze rysuje, ale ja nie przywiązywałam wagi do tego.
    </section>
    <section>
        <time>7866</time><span style="font-weight:bold">A jak Pani była traktowana jako Żydówka? Czy tam były jakieś różnice między Polakami a Żydami w gimnazjum?</span>Wie pani, że nie wiem. Jedno jest pewne – Żydówki trzymały się siebie, i Polacy trzymali się siebie. Ale ja miałam przyjaciółkę, Ewę Ruszkowską. I ta rodzina faktycznie, tej nocy jak opuszczaliśmy Gdańsk, nie było pociągu w nocy, więc oni nas przenocowali. Właściwie z narażeniem życia, można powiedzieć. Chowali rodzinę żydowską, której szukało gestapo. Tak że tę Ewę Ruszkowską pamiętam. Piękna dziewczyna, zresztą. To była jedyna moja przyjaciółka. Nie te Żydówki, tylko Polka akurat. Myśmy się bardzo ze sobą głęboko przyjaźniły. Tak że ja przypuszczam, że nie było tej łączności polsko – żydowskiej Ja byłam trochę neutralna, bo ja grałam, to mnie znali. Mówili: ta z warkoczykami, co gra.
    </section>
    <section>
        <time>7929</time><span style="font-weight:bold">W domu jakim językiem mówiliście?</span>Ojciec chętnie mówił po rosyjsku. Przeciecz skończył studia w Rosji. W ogóle ojciec był ciekawą osobą. Mnie się wydaje, że to że on wyskoczył z tego doktoratu i w ogóle przestał się tym zajmować, było skutkiem tego, że zaczął te studia na skutek przymusu właściwie. Rodzice musieli być bardzo nabożni. Ale to widocznie nie szło po linii ojca, dlatego że on odszedł od tego. I ja nigdy nie znałam dziadków od strony ojca. Tata widocznie zerwał z rodziną nawet.
    </section>
    <section>
        <time>7966</time>Natomiast doskonale znałam rodzinę mamy. Babcia była młoda kobietą. Jeszcze była taka sprawa, że ja miałam prababcię, a ta prababcia nie miała 70 lat. I było wielkie wydarzenie, miałam odwiedzić prababcię w Poznaniu. Której nie znałam w ogóle. To mnie uczyli przez tygodnie, że jak się przyjeżdża, to trzeba prababcię pocałować w rękę. Ona nie miała 70 lat, ta prababcia. To była właściwie jeszcze kobieta w dobrym wieku, dzisiaj o tym mówię. Jej córka była matką tego malarza, tego Puttermana, który miał wystawę pośmiertną i studiował we Francji Ale on nieszczęśliwie wrócił do Polski w okresie wojny. Właściwie całą rodzinę bliską, poza babcią, miałam w Poznaniu. Ta druga, praciotka, projektowała stroje w operze. Piękna kobieta, która zostawiła męża. To był wielki skandal przed wojną. Pamiętam jak dziś, bardzo elegancka kobieta. Ona przyjechała do nas do Gdańska i miała swojego nowego przyjaciela. Wyklęta przez całą rodzinę. Pani Cwajfusowa (Zweifuss?). Przyjechała, karetą jeździła potem. Tak że ta rodzina poznańska była nam bliska.
    </section>
    <section>
        <time>8066</time>Ale najbliżej żyliśmy z babcią, która mieszkała niedaleko Gdyni i miała domek taki letni w Obłużu. Wie pani, że ja nigdy nie jeździłam do tych miejsc. Pamiętam wszystkie lata u babci. Jeden mój wujek zginął na Westerplatte. Chodził do szkoły marynarskiej. To była nietypowa rodzina, szalenie zasymilowana. Mama np. kończyła gimnazjum i robiła maturę w Żyrardowie. To było też niespotykane wśród żydowskich dziewcząt. Mama była bardzo spolszczona. Mówiła piękną polszczyzną. A ojciec całe życie już zaciągał z ruska. Ojciec nie wiem nawet, czy znał polski dobrze. A mama znała dobrze rosyjski, więc rozmawiali często po rosyjsku. Ale naszym językiem był polski nie rosyjski, myśmy nie znały rosyjskiego przecież. Poza tym do nas przychodziła taka hrabina Ledochowska, która miała konwersację francuską z mamą dwa razy w tygodniu. Taka zubożała hrabina. Mama była bardzo kulturalną, oczytaną kobietą.
    </section>
    <section>
        <time>8151</time>Ojciec z kolei miał swoją bibliotekę, i jak byłyśmy dziećmi, to nam czytał hebrajskie tłumaczenie z Bialika, który był taki popularny w Odessie. Ja jego lata ze studiów pamiętam z książki Amosa Oza, który pisze o ojcu, który był w tym okresie, i wtedy Bialik był bardzo popierany. U nas były wszystkie pisma Bialika. I ojciec nam tłumaczył na polski poezje Bialika. Mam mówiła po francusku, a ojciec tłumaczył z hebrajskiego. Żydowskiego się w domu nie używało, ale ojciec znał żydowski. Taki litwacki, literacki żydowski. To pamiętam że jak spotykał jakichś ludzi, z jakichś zrzeszeń, to wiem że mówili tym literackim żydowskim. Tak że dość mieszana atmosfera była w naszym domu.
    </section>
    <section>
        <time>8205</time><span style="font-weight:bold">A kiedy się Pani niemieckiego nauczyła?</span>Przypuszczalnie, jak przyjechałam do Gdańska, już jako dziecko zaczęłam mówić. Siostra do dzisiejszego dnia ma niemiecki jako język pierwszy. Ona mówi po polsku jak Niemka. A mój syn mówi po polsku jak Szwed. Takim łamanym szwedzkim.<span style="font-weight:bold">Ale niemieckiego w domu nie było, tylko raczej w otoczeniu, tak?</span>Tak, raczej w otoczeniu, i w szkole. Bo rodzice mówili ze sobą po rosyjsku najchętniej.<span style="font-weight:bold">A do szkół Pani polskich chodziła?</span>Tak, do polskiego gimnazjum chodziłam.<span style="font-weight:bold">I do szkoły podstawowej też?</span>No chyba tak. Ja nawet nie wiem, czy ja nie skończyłam… Ojciec mnie prywatnie przygotowywał. Ojciec był świetnym matematykiem. Pomagał nam bardzo. Dom był naprawdę na wysokim poziomie. Mama była trochę za młoda może dla ojca, nie wiem. Coś tam było. I prowadziła kuchnię bardzo nie żydowską. Ojciec, który był przecież bardzo zasymilowany, ale raków nigdy… A mama… Kopami się to w domu jadło. Ojciec patrzył na to pobłażliwie, jemu to nie przeszkadzało. Ale nie świętował, nie pościł.
    </section>
    <section>
        <time>8294</time><span style="font-weight:bold">Nawet szabasu się nie obchodziło?</span>Nic, zupełnie. A jak były święta żydowskie, to mama coś tam robiła… Ojciec to sprowadzał z jakichś firm. Robili pulpety i jakieś rzeczy. Ja do dnia dzisiejszego ubóstwiam to, i chodzę do znajomych, którzy to robią. Strasznie lubię. Co mnie najwięcej łączy z żydostwem, to wspaniała kuchnia żydowska. Sama nie bardzo miałam z kim uprawiać. Syn też jest kompletnie areligijny, to jest obywatel świata.
    </section>
    <section>
        <time>8327</time><span style="font-weight:bold">A kiedy Pani się dowiedziała, że jest Pani Żydówką? Czy to było dla Pani…</span>Nie, to niczym nie było. Ja się uważałam za Żydówkę, ale to nie miało żadnych konsekwencji, że tak powiem.<span style="font-weight:bold">A jak z siostrą wyglądały Pani relacje? Na ile byłyście jeszcze przed wojną blisko?.</span>Ona była dzieckiem. W tym momencie to była ogromna różnica wieku. Tak że nie było żadnych problemów. Później byłyśmy w obozie, to jakoś szybko poszło. Ona była… Ona jest utalentowaną osobą bardzo.
    </section>
    <section>
        <time>8375</time><span style="font-weight:bold">Chciałabym jeszcze zapytać o Gdańsk. Co Pani pamięta z tego przedwojennego Gdańska? Jakieś sceny, jak miasto wyglądało, jak spędzałyście czas wolny.</span>Miasto pamiętam dokładnie. Jeśli chodzi przede wszystkim o tę (III 18:48?adres) Ja nie wiem czy Pani zna Gdańsk. Szalenie centralnie, zaraz za tym przejściem, a z tyłu jest chyba ten Plac Węglowy. To myśmy tam mieszkali na tej pierwszej ?adres?. Naprzeciwko nas były te stare ulice, zdaje się Kozia, i taka, i siaka. I te olbrzymie kamienie, i te lwy które tam stoją. Tak ja pamiętam Gdańsk. Poza tym pamiętam, mama chodziła ze mną na rynek, przez ?kramtur? , i tam się kupowało ryby. To było zawsze wydarzenie. To jest dla mnie Gdańsk. Ten stary ?kramtur?, i ryby, i przeklinające przekupki, jak mama nie kupiła. To było w ogóle inne życie. Myśmy tam żyli tymi rybami. Całe stosy szprotek i innych. To było jakieś inne życie wtedy. Nie wiem jak to powiedzieć.Mam nigdy nie chciała wychodzić do lokalów nocnych. Ojca pamiętam, że nosił te spodnie w prążki i takie surduty. Potrafił wychodzić bez mamy też. Nie wiem jak tam było. Mam była kobietą która lubiła latać boso po lesie i zbierać grzyby. To był człowiek bardzo naturalny. Piękna kobieta mama była. Bardzo niedługo żyła przecież. Przypuszczam że małżeństwo było w porządku.
    </section>
    <section>
        <time>8489</time><span style="font-weight:bold">A Pani się z kim czuła bardziej związana z rodziców?</span>Chyba z ojcem. Mama była bardzo rygorystyczna, a ojciec był niesłychanie wyrozumiały człowiek. Pamiętam taką scenę. Bawiłam się kiedyś z dziećmi, i one mnie namówiły, żebym mówiła: mama świnia. Ja nie wiedziałam co to jest świnia w ogóle. Weszłam pod stół i krzyczę mama świnia. To mama mówi, żebym przestała. A ja dalej: mama świnia. I mama mnie wyciąga spod stołu. Prała mnie po tyłku nieprawdopodobnie. Może nie tak boleśnie, ale w każdym razie… I przychodzi ojciec oburzony: - Dlaczego dotykasz dziecko? To ona krzyczy, że mama świnia. Ale ja dalej krzyczałam, nic mnie nie mogło zamknąć. Tak że ten upór miałam widocznie wrodzony. Ojciec nie uznawał kary cielesnej w ogóle i to był jedyny raz, kiedy ja dostałam po tyłku faktycznie. I dlatego pamiętam.
    </section>
    <section>
        <time>8564</time><span style="font-weight:bold">A to były też polskie służące u was w Gdańsku?</span>Nie, to Niemki. Ja w ogóle nie znałam Polaków w Gdańsku. Gdańsk był niemiecki w zasadzie Ja w ogóle nie rozumiałam, że Gdańsk może być… Tylko w szkole spotykałam mowę polską. Gdańsk był niemiecki, i w okresie hitlerowskim, jak ja chodziłam do konserwatorium z tymi nutami pod pachą, to milion flag hitlerowskich było. Gdzie tam Polacy byli. Polaków tłukli okropnie. Jak szli polscy chłopcy – o tym wiedziałam ze szkoły – to się na chłopca rzucało 5-6 hitlerowców. Tak więc nie można powiedzieć, że Gdańsk był polski. Ja nigdy tej polskiej mowy poza szkołą nie słyszałam.<span style="font-weight:bold">A mówiło się w domu o Hitlerze, o tym co to jest ten nazizm?</span>Nie. Może rodzice między sobą. Ciekawa rzecz, w domu się nigdy nie mówiło o polityce. Możliwe, że nie przy mnie. Ja tego nigdy nie słyszałam. Możliwe że jak spotykali znajomych, to rozmawiali, ale nie między sobą jak ja słyszałam. I nie z nami, dziećmi.<span style="font-weight:bold">A wiedziała Pani, jakie tata ma poglądy polityczne, czy się w coś angażował?</span>Potem, bo wtedy ja tego nie rozumiałam. U nas wisiał portret Żabotyńskiego, i potem mi powiedzieli, że był syjonistą. Żabotyński, przystojny facet, ale ja nie wiedziałam w ogóle kto to jest. Dzieci nie były włączane w ten nurt polityczny. Potem, jak opowiadałam że u nas wisiał Żabotyński, to ktoś powiedział, że ojciec był to i to.
    </section>
    <section>
        <time>8696</time><span style="font-weight:bold">A czy ojciec jakoś was wychowywał, przekazywał jakieś wartości, zasady?</span>Nie. Nie mówiło się o tym. Widocznie to było dalekie. Nie mówiło się np. o Palestynie, w ogóle nie mówiło się o tym. Nie wiem, może by ojciec wyemigrował, ale wtedy się nie myślało o tym. W ogóle ja miałam całą rodzinę szalenie zasymilowaną. Brat mojej mamy, młody chłopczyk, miał 18 lat, był w szkole morskiej Na Westerplatte. On zginął w walce na Westerplatte. Ten drugi wuj, który niedawno zginął, był młodszy od mojego męża. Zginął w wypadku samochodowym, najechali na niego autem. On był w lotnictwie angielskim. Jak wybuchła wojna, chyba miał 19 lat, uciekł do Rosji i słuch po nim zaginął. I potem dopiero go spotkałam jak przyjechał szukać rodziny. Okazało się, że on wpierw był w Rosji. Był szoferem jakichś oficerów rosyjskich, wywalił ich do rowu, bo pewnie za szybko jechał, i się już bał o życie i uciekł. I potem jego całe życie było ucieczką. Dostał się później do armii Andersa. Pytałam jak to możliwe? On mi to opowiadał po wojnie już. Mówił że w ogóle nie było problemu. Ja mówię, że przecież Żydów nie przyjmowali. A on mówi: - Jakich Żydów? Ja przecież wyglądam na antysemitę. Ja nie mam twarzy, ja mam gębę. Mnie się Żydzi bali, jak patrzyli na moją gębę.
    </section>
    <section>
        <time>8805</time>On miał ogromne poczucie humoru. Myśmy się bardzo lubili. Przeszedł całą kampanię. Oni nawet wylądowali w Palestynie, o ile ja pamiętam. I on tam stworzył pułk konnicy, bo świetnie jeździł konno. W ogóle on wszystko potrafił. Nieszczęście mojej babki, to był ten syn. Oni nie wytrzymywał w gimnazjum, to go dali do internatu, a on nocami na prześcieradłach uciekał. To był w ogóle specjalny człowiek pełen potrzeby awantur. I tak całe życie było. Więc on się w końcu dostał do tej Palestyny i w jakiś sposób… On miał faktycznie przeżycia, że jakby je zdążył spisać, to by trzy książki napisał. On się przedostał potem do Anglii. Byli torpedowani wielokrotnie. Nie wiem jakimi drogami, nie pamiętam. Przedostał się do Anglii i był lotnikiem. I przeżył to. Ale potem wiemy jak się zachowali w stosunku do tych lotników. Oni byli bezrobotni, nie mieli co ze sobą zrobić w ogóle. Ponieważ on był dobrym jeźdźcem też, to wstąpił do szkoły hippicznej i był głównym instruktorem jazdy konnej. Ożenił się z Angielką, którą ja poznałam potem. Spotkałam ich potem w Ameryce. Wyjechał z Anglii po iluś tam latach. Ale jeszcze przyjechał do Szwecji, jak był w Anglii.
    </section>
    <section>
        <time>8901</time>W ogóle spotkania z nim i pobyt to był niekończący się teatr. I szkoda że tacy ludzie nie pisali. Bo jego opisy z tego konfliktu…On jak był w armii, z kolegą, Polakiem też, jadą tramwajem w Afryce gdzieś, i wsiada taka przystojna tęga kobieta. Mówi do kolegi: - Damy usiąść tej krowie. I nagle słyszy: - Ta krowa będzie stała, chamy. Opowiadał, że wyskoczyli w biegu. To był taki wujek. Opowiadał nam bardzo wiele o tym wszystkim. On był u nas w Szwecji. A potem wyjechali z Anglii do Ameryki, i tam był bardzo szczęśliwy. On pracował jako główny elektryk czy coś takiego. I on często przyjeżdżał. On był w Polsce i poznał się z Wałęsą. I szalenie się lubili, on nawet u Wałęsy mieszkał. Bo Wałęsa też był elektrykiem. To był niesłychany awanturnik. Niesłychanie pociągający, przez to niesłychane poczucie humoru. I to jak on mówił, gębę taką miał zaciętą. On bardzo walczył o to, żebyśmy opuścili Szwecję. On doprawdy mnie bardzo kochał. Tylko ja i siostra żyłyśmy. Ale mąż, który z Polski też nie chciał wyjeżdżać…
    </section>
    <section>
        <time>9000</time>Mój mąż był wielkim patriotą. Był adiunktem. To był piękny chłopak. Ulubiony przez studentki, miał ich wielkie koła dookoła. Nie wiem jak to się stało, że on mnie wybrał. I on nie chciał wyjechać. Jak mieliśmy wyjechać, to on popadł w depresję. Jak popadł w depresję, widzę, że go nie wyciągnę, to mówię: - Mój kochany, tu się nasze życie rozstaje. Ja jadę. Natychmiast wstał z kanapy, przeszła mu depresja, i pojechał ze mną. Okazało się, że to był jedyny sposób, żeby go przekonać. Jak mu zagroziłam. Już później, to miał jedną straszliwą cechę – okropna zazdrość. To już nawet nie jest miłość, bo on mi życie zatruwał. Ja nie mogłam dzwonić do Klimaszewskiego, który jemu nic nie zawinił, a wręcz przeciwnie. Jak byliśmy w Warszawie, on pilnował telefonu, żebym ja nie zadzwoniła. To było coś okropnego.
    </section>
    <section>
        <time>9044</time>Potem chciałam wyjechać do Ameryki, i znowu nie chciał. Tak że już nie mogłam powiedzieć, że jak nie, to wyjadę, bo to było za skomplikowane. Zostaliśmy w tej Szwecji. Ale to był szalony błąd, dlatego że mnie by było o wiele łatwiej, i w ogóle ludziom, robić karierę w Ameryce. Ja byłam na przykład gościem Juliarda, zaproszona przez nich. To jest szkoła muzyczna numer 1. Byłam ich gościem osiem dni. Bardzo się polubiłam z dwójką takich profesorów, jedna była Polką z pochodzenia. Musze powiedzieć, ż 80 procent to byli żydowscy profesorzy z różnych części Czechosłowacji, z Węgier i z Polski. To taka pani… Raisenberg? Nie pamiętam. Znana artystka, która debiutowała w 1923 roku. Jak ja ją poznałam, to już miała 95 lat, i wciąż była profesorem Juliarda. Potem rozmawiam z rektorem, podsumowywałam moje spotkanie, a on mówi: - Proszę pani, oni za wiele umieją, oni będą pracowali do śmierci. W Szwecji pani musi przerwać, nawet jak pani jest genialna. Ja mogłam uczyć jeszcze 20 lat. Ale nie ma tego. Nie mają pedagogów, ale mimo to… A on mówi: - Wykorzystujemy ich wiadomości i wiedzę, póki możemy. To jest Ameryka. Tak że ja byłam wielkim zwolennikiem wyjazdu, ale mąż absolutnie nie chciał tego zmienić. Wujek miał mi to bardzo za złe. Był u nas dwukrotnie.
    </section>
    <section>
        <time>9154</time><span style="font-weight:bold">A jak się nazywał ten wujek?</span>On się nazywał Dawid Buchman.<span style="font-weight:bold">Czyli mama była z domu Buchman. Jak potoczyły się losy rodziny mamy w czasie wojny?</span>Wszyscy poginęli. Mama miała dwie siostry. Jedna była rzeźbiarką, przyjęta na Akademię Sztuk Pięknych w wieku 12 lat. To jak uciekła do Niemiec to była studentką akademii rzeźbiarskiej. I jeszcze jedna siostra, uciekła do Warszawy i ślad po niej zaginął. A babcia wyszła drugi raz za mąż, tak że się nazywała Hildesheim, nie Buchman. Bardzo znana rodzina żydowsko- niemiecka. Ale babcia była z nami w getcie łódzkim i tam zginęła. Żydowscy policjanci ją wyciągnęli, bo była schowana. Babcia była jeszcze młodą kobietą w getcie, ale zginęła. Tak że cała rodzina zginęła, poznańska też. Jedna tylko kuzynka żyła potem w Kanadzie. Raz mnie odwiedziła w Szwecji.
    </section>
    <section>
        <time>9230</time><span style="font-weight:bold">A jeszcze chciałam zapytać o ten okres gdański. Czy przed wojną gdzieś podróżowaliście?</span>Wyjeżdżało się tylko na letnie wakacje, za miasto gdzieś. A ojciec stale wyjeżdżał… To było takie modne, nie wiem czy to się nazywało podagra, czy jakoś tak. Pod tym pretekstem do Czechosłowacji, do Karlovych Warów chyba. To ojciec, ale nie mama. Mama była młoda i zdrowa. Myśmy wyjeżdżali tylko żeby chodzić po lasach, być w naturze. A ojciec wolał inny rodzaj rozrywek. Tak że ojciec wyjeżdżał, to pamiętam. Zawsze miał swój fraczek. Nie wiem jak w gruncie rzeczy było między rodzicami, czy mama była z tego szczęśliwa. Ale tak było.<span style="font-weight:bold">Mama tylko prowadziła dom? Czy miała jakieś swoje aktywności?</span>Mama francuski robiła, literaturę stale studiowała. I śpiewała przede wszystkim. Ja mamy też nie pamiętam przy kuchni, jak gotuje obiady, bośmy mieli tą pomoc. Ale mama zawsze miała zajęcie, nie wiedziałam, żeby się nudziła. To pamiętam z domu.A z tym moim wujkiem to były kapitalne spotkania. Przed wojną też do nas przyjeżdżał, bardzo często. Wiem, że mama go nie znosiła. On zawsze wnosił atmosferę niepokoju i jakichś niesłychanych awantur. On zawsze chciał coś robić. A ten który chodził do szkoły morskiej był spokojny. I był jeszcze trzeci wujek, którego nazywali filozofem, bo on bardzo mało mówił. Ale on też zaginął. Właściwie cała rodzina zginęła.
    </section>
    <section>
        <time>9355</time><span style="font-weight:bold">Pamięta Pani może jakieś zabawy, atrakcje z dzieciństwa?</span>Rodzinne spotkania po prostu. Była duża rodzina i wszyscy się lubili. Byli bardzo młodzi i utalentowani ludzie. Wesoły dom po prostu. Ale nie pamiętam jakichś wyjść do lunaparku. Byłam zresztą za młoda na to. Przede wszystkim ja nie miałam w ogóle czasu na zabawy z kolegami. Bo jak wracałam z gimnazjum, to trzeba było robić lekcje i leciałam do konserwatorium. Wracałam późnym wieczorem. Muzyka faktycznie przewróciła życie do góry nogami.<span style="font-weight:bold">Ale nigdy się Pani nie buntowała przeciwko temu?</span>Któż by się wtedy buntował?<span style="font-weight:bold">Tak wewnętrznie czuła Pani jakieś przeznaczenie, czy trochę Pani cierpiała?</span>Ja nie cierpiałam. I nie uważałam, że to jakieś przeznaczenie. Anie jedno ani drugie. Miałam bardzo ciężko, nie zdążyłam zrobić lekcji i leciałam do konserwatorium. Jak już inni byli wolni, to ja musiałam ćwiczyć. Życie pianisty jest ciężkim życiem.
    </section>
    <section>
        <time>9443</time><span style="font-weight:bold">To ile miała Pani lat, kiedy zaczęła się Pani uczyć?</span>Siedem, osiem. Na szczęście nie zrozumieli wcześniej, że powinni zacząć, jak miałam pięć. Bo to przypadkiem, jak mówię. Późno.<span style="font-weight:bold">To jak ten profesor Pani słuchał, to Pani była taką małą dziewczynką?</span>Tak, małą dziewczynką. To było bardzo niedługo potem, bo ta nauczycielka wysiadła. Szybko ją przeskoczyłam. Co nie było taką wielką sztuką, przypuszczalnie. Jakieś ćwiczenia Czernego, wszystkośmy robili. Ale potem ona powiedziała, że już nie idzie dalej.<span style="font-weight:bold">No właśnie, a czy mogłaby Pani jeszcze raz opowiedzieć te sceny z profesorem Zocznikiem? Bo jak Pani mówiła, to nie dokończyła tej jego puenty, co on Pani właściwie powiedział.</span>Ja się wzruszyłam. On mi podziękował i powiedział, że bardzo dobrze grałam, więc dlaczego płaczę. Ja mówię: - To była taka piękna melodia, porwała mnie do łez. A on mówi: - Moje dziecko, to ci powiem coś. Ja to zresztą wszystkim zdolnym studentom powtarzałam. – Płakać ma nie wykonawca, tylko publiczność. A do tego możesz doprowadzić, znając doskonale swoją sztukę. Żeby pracował umysł, a serce było gorące. Tylko nie odwrotnie. Wtedy tego się nauczyłam i bardzo często to powtarzałam.
    </section>
    <section>
        <time>9552</time><span style="font-weight:bold">A jak przebiegała Noc Kryształowa w Gdańsku?</span>To było wtedy kiedy ten młody Grynszpan zastrzelił vom Ratha. To jest coś, co już było wiadomo przed wojną, że to nie był żaden dramat polityczny, tylko to było dwoje homoseksualistów po prostu. Ale Hitler i tak szukał powodu, tak że z tego czy innego względu nie miało znaczenia, dlaczego on go zastrzelił. Gdyby on nie strzelił, to byłoby coś innego. Tylko ten przypadek się łączy z naszym nazwiskiem, i ten przypadek właściwie przełamał nasze życie w ciągu jednego dnia. Dlatego tak o tym pamiętamy. <span style="font-weight:bold">Ale czy w Gdańsku tez było coś takiego jak Noc Kryształowa, czy tam spalono synagogę?</span>Nie, nie. Absolutnie nie. Ja tylko pamiętam tych gestapowców. Innego typu nie pamiętam, dlatego że rzucali się przeciwko Polakom w zasadzie. Tych Żydów może nie było tak wielu, i może w ogóle nietypowych. Tego w ogóle nie pamiętam, nigdy nie było o tym mowy nawet w domu. I jak mówię, nie było żadnych politycznych rozmów w domu. Nie w naszej obecności w każdym razie. Tak że dla mnie ten wypadek przełomowy miał znaczenie, jak ten gestapowiec szukał ojca. A przedtem nie miałam żadnej świadomości niebezpieczeństwa. Chodziłam spokojnie do konserwatorium.
    </section>
    <section>
        <time>9651</time><span style="font-weight:bold">Czemu rodzice się zdecydowali na wyjazd do Łodzi akurat?</span>To nie była decyzja, to była konieczność. Przecież jak zostawił ten schupo zawiadomienie, żeby się ojciec zgłosił do Gestapo, to nie była żadna planowana… Mama właściwie w tym wypadku zadecydowała, i to było bezapelacyjne. Mama już była spakowana jak ojciec przyszedł do domu.<span style="font-weight:bold">Tak, ale dlaczego Łódź akurat? Czy tam kogoś mieliście?</span>Nie wiem czy rodzina babci tam nie mieszkała. Wiem żeśmy tam kogoś mieli, dlatego Łódź.<span style="font-weight:bold">Pamięta Pani coś z samej podróży i tych pierwszych wrażeń z Łodzi.</span>No podróż była ta o której mówiłam, że nas wysadzili z pociągu, a potem już wszystko przeszło spokojnie, bośmy dostali zezwolenie na przejście granicy.
    </section>
    <section>
        <time>9708</time><span style="font-weight:bold">Już potem w warunkach gorszych żyliście?</span>Oczywiście, nieporównywalne przecież. Z tego olbrzymiego mieszkania z kominkami… Ale myśmy traktowali to jako tymczasowe. I przecież niewiele miesięcy później wojna wybuchła. Ojciec nigdy nie narzekał. Było jak u było, i myśleliśmy może, że to jest tymczasowe. Nie wiem. Nie cierpiałam z tego powodu.<span style="font-weight:bold">A tata w Łodzi jakąś pracę podjął?</span>Ja nie wiem czy ojciec szukał pracy. Miał bardzo ciężko. Ale ojciec też nigdy nie narzekał. Był zawsze optymistą. Tak że nie było strachu w rodzinie. Póki ojciec funkcjonował, to wszystko było ok. Aż do momentu getta.
    </section>
    <section>
        <time>9762</time><span style="font-weight:bold">A pamięta Pani sam moment wybuchu wojny?</span>No tak. To było jak ci Niemcy podjechali i jak ojciec mówił do matki: - Popatrz, mamy pierwszych Niemców koło domu. <span style="font-weight:bold">To był od razu pierwszy dzień wojny?</span>Pierwszy dzień wojny. Od razu Niemcy tam się zaprodukowali. I jak ojciec mówił, że nie można uciekać od swojego losu. Ojciec był fatalistą pod każdym względem. Ale to było niedobrze. Mogliśmy być w Ameryce. Przecież mieliśmy wszystkie możliwości. Mogłam ja się uratować wcześniej. Ojciec ten swój fatalizm przerzucił na rodzinę.
    </section>
    <section>
        <time>9800</time><span style="font-weight:bold">A w okresie getta gdzie mieszkaliście? Gdzie was przeniesiono?</span>Na Marysińską. Wpierw mieliśmy jakiś pokoik w samym centrum, ale myśmy się tam dusili. I ojciec znalazł to pomieszczenie, też jedną izbę, ale już troszeczkę za miastem. Na Marysińskiej 123.<span style="font-weight:bold">Kto tam mieszkał blisko was, jacy byli sąsiedzi?</span>Ci Czesi. Doktor taki, doktor taki, i taki. I co tam się działo, Boże mój. Po kilku dniach były takie awantury. Oni sobie wykradali te brukwie. To było nieprawdopodobne jak z tych eleganckich ludzi o takiej kulturze, natychmiast wszystko się skończyło. I oni nas uważali za barbarzyńców. Oni sobie nie zdawali sprawy, że my żyjemy tak 5 lat i nie wykradamy sobie produktów. Oni nie wytrzymali już po tygodniu. Przy nas się to wszystko odbywało. To było wtedy, kiedy ja mówiłam, że ten doktor Kestler siusiał na podwórzu, a mamusia przechodzi i chce odwrócić głowę, bo była taka wstydliwa. Ale on nic, jedną ręką zajęty, drugą zdejmuje kapelusz i mówi: - Guten Tag (III 46:24) frau. To mama uciekła spłoniona. Jak dziś pamiętam tę scenę. Nie taką dramatyczną, ale bardzo śmieszną. Tak że takie głupie rzeczy pamiętam po takim czasie. <span style="font-weight:bold">Oni byli z Czech?</span>Tak.
    </section>
    <section>
        <time>9909</time><span style="font-weight:bold">Co się z nimi stało dalej?</span>Rumkowski ich prawie od razu wysłał. Oni byli świetnie ubrani. W ogóle to byli Europejczycy. I to się natychmiast skończyło.<span style="font-weight:bold">W tym pierwszym okresie getta jak wyglądała Pani codzienność?</span>Do szkoły jeszcze chodziłam.<span style="font-weight:bold">Jak wyglądała ta nauka i wszystko?</span>Jak wyglądało to życie? Trudno powiedzieć. To były same początki, byliśmy oszołomieni wszystkim. Tak że trudno nawet mi opisać, co się czuło. Nie czuło się niebezpieczeństwa. Nic się nie czuło. Co rodzice czuli, nie wiem. Ale ja chodziłam do szkoły, miałam lekcje itd. Tak że to było kolosalnym odprężeniem, mimo wszystko. I mam przyjaciół, tę Wandę Folman, do dzisiejszego dnia. Co tydzień ze sobą rozmawiamy. Ona mieszka w Hajfie. Była znakomitym lekarzem, miała ogromnie dużo przyjaciół Arabów i częstośmy rozmawiały o tym, że ta nienawiść arabska, to wszystko razem, to jest robota polityczna. Ona mówi: - Ilu miałam Arabów pacjentów, tylu miałam przyjaciół. Tak że daje się żyć, współżyć, tylko nie dają nam. To była koleżanka właśnie ze szkoły. A jej syn, to był ten, którego chcieli mianować Oscarem. Który zrobił ten film, był w Polsce. Walc z Bashirem. To jest jej syn. Tak że ta historia poszła dalej.
    </section>
    <section>
        <time>10021</time><span style="font-weight:bold">Kiedy Pani spotkała, zobaczyła, Rumkowskiego?</span>W szkole. Jak robiliśmy już maturę, to Rumkowski chciał mieć koło siebie. W jakiś sposób mnie lubił, aczkolwiek nie miałam z nim żadnego kontaktu. Mam przecież takie zdjęcie – ta dziewczynka obok niego to jestem ja. To zdjęcie się zachowało. Dostałam je z Yad Vashem, ja tego nie miałam oczywiście. W ogóle nie mam nic. Mam pojedyncze zdjęcie ojca, i z paszportu mamy tak obciętą głowę. Tak że nie mam nic właściwie. Te ostatnie dokumenty poszły do Oświęcimia i tam to przepadło.<span style="font-weight:bold">Jaki był ten Rumkowski w kontaktach z wami? Z uczennicami np.?</span>Jak przychodził do szkoły, to był bardzo grzeczny. On był szczęśliwy, szkoła funkcjonowała i wszystko. I nikt w ogóle jeszcze nie wiedział, co to będzie. Ja jestem o nim jak najgorszego wyobrażenia. A mąż go usprawiedliwiał. I mówił Rumkowski sam, że przez niego jednak trochę ludzi przeżyło.
    </section>
    <section>
        <time>10104</time><span style="font-weight:bold">Ale czy to już w trakcie getta zaczęliście go tak krytycznie traktować za to co robił, czy to raczej refleksja już po wojnie, że się oceniało jego zachowanie?</span>W getcie nie było dyskusji. Ale po wojnie, przez wszystkie lata. I przyznam że do dzisiejszego dnia, jak spotykam ludzi, których poznałam kilka lat temu, to jeszcze ciągle się o tym… Jest tam dwóch panów z łódzkiego getta, których nie znałam nigdy, poznałam ich teraz. I ciągle jeszcze tę sprawę wałkujemy. No Andrzej Bart przecież też się z nim mocował, i ja się z nim wykłócałam. I właściwie to co on pisze, to też nie wiadomo, bo to jest i plus i minus. I co on wie o tym?<span style="font-weight:bold">Czyli w getcie zrobiła Pani maturę?</span>Tak.<span style="font-weight:bold">I co potem się działo?</span>Potem do pracy się poszło.
    </section>
    <section>
        <time>10162</time><span style="font-weight:bold">Jaka była pierwsza praca?</span>Pierwsza to było to, że szukaliśmy tych chłopców, co cukierki sprzedawali na ulicy. On nam dał mundury, Rumkowski, i mieliśmy gonić. To była nasza przymusowa praca. To myśmy gonili tych chłopców. Ale kto mógł złapać, i komu się w ogóle chciało. Ja się miesiącami starałam, żeby mnie zwolnić z tej posady na której Rumkowski nas posadził, wszystkie maturzystki. No ale udało mi się. Potem pracowałam w kooperatywie, to już opowiadałam.<span style="font-weight:bold">To on zrobił taki kobiecy oddział tej policji żydowskiej?</span>Tak, ale tylko dla tych chłopców. Myśmy nie miały żadnej innej funkcji. Jemu przeszkadzało, że te dzieci sprzedają cukierki. Ja nie wiem, czy to był jakiś wymysł chorego umysłu, nie wiem. W każdym razie to było coś strasznego<span style="font-weight:bold">I miała Pani mundur?</span>To nie był mundur, to było coś okropnego. Szkoda że nie ma zdjęć z tamtych czasów. Ale Rumkowski kazał nam robić to, i się robiło.<span style="font-weight:bold">I złapała Pani jakiegoś chłopca?</span>Ale skąd, komu się to chciało w ogóle łapać. Chodziłyśmy po prostu po ulicach. Ale to było coś strasznego. I bardzo wiele trudu mnie kosztowało, żeby z tego wyjść w ogóle. Tak to wyglądało.
    </section>
    <section>
        <time>10243</time><span style="font-weight:bold">I potem już była ta kooperatywa, tak?</span>Tak.<span style="font-weight:bold">A potem warsztaty, gdzie robiłyście te nosze?</span>Tak, to ostatnia praca. Potem już, jak zrobiłam ten sweterek właściwie. Kooperatywa się skończyła i pracowałam tam. To były nosze dla niemieckich żołnierzy. Pocieszaliśmy się że tam musiało ich dużo paść, bo te nosze robimy. Tośmy tłukły to młoteczkiem. No i ta zupa szła podwójna pod wieczór, to było dodatkowe szczęście.<span style="font-weight:bold">A pamięta Pani ten moment, jak Rumkowski zdecydował, że wszystkie dzieci trzeba wysłać na śmierć?</span>Ja nie byłam na tym zbiegowisku, ja to już widziałam na filmie.<span style="font-weight:bold">A wtedy Pani nie pamięta tego w ogóle?</span>Nie, ja pamiętam, bo getto całe się trzęsło z oburzenia, że on mówił: matki oddajcie swoje dzieci. Ale ja nie byłam tam na tym zbiegowisku. Przypuszczalnie były wszystkie kobiety, które miały małe dzieci.
    </section>
    <section>
        <time>10307</time><span style="font-weight:bold">A siostra Pani nie była zagrożona wtedy?</span>Ona była starsza. Niedużo, ale była.<span style="font-weight:bold">A co ona robiła w tym czasie?</span>Ona rzeźbiła figurki dla bałuckiego rynku. Szkoda że to się nie utrzymało. Nie tylko miała talent malarski, ona rzeźbiła też. Ona rzeźbiła tych Żydów, którzy tam pracowali. Fantastycznie. Z plasteliny. Tak że ona jeszcze nie pracowała nigdzie.<span style="font-weight:bold">A Pani mówiła, że jak trafiliście do Auschwitz, to te kominy Panią zaskoczyły, bo właściwie nie wiedziała Pani o tym co się dzieje. Ale jak tych ludzi zabierali, to się wiedziało, że na śmierć?</span>Nie, ja nic nie wiedziałam.<span style="font-weight:bold">Ale przecież baliście się. Ludzie się chowali, żeby ich Niemcy nie wywozili.</span>Tak, dlatego że nikt nigdy nie wracał. Jak były te deportacje, to nikt nie wracał. Ale nikt nie wiedział jak i co.<span style="font-weight:bold">O tym się w ogóle nie mówiło, co się z nimi dzieje?</span>Nie. Po prostu nie było ich. A ci, którzy jeszcze żyli, starali się wierzyć, że tamci gdzieś pracują. Ale nikt nigdy nie dostał żadnych kartek. Tak że podejrzenia były, ale nikt tego nie miał, że tak powiem, na piśmie.
    </section>
    <section>
        <time>10391</time><span style="font-weight:bold">Jak rodzice psychicznie znosili ten okres getta? Jak mama się trzymała?</span>Mama się bardzo załamała, jej bardzo ciężko było. Ojciec lepiej się trzymał. Ojciec nawet pracował jako… Drugą pasją ojca była agronomia. Ojciec był niesłychanie wykształconym agronomem. Tak że w pewnej chwili on nawet prowadził takie roboty przy polu, dyrygował. Pracował na świeżym powietrzu i był bardzo szczęśliwy z tego powodu. Tak że ojciec sobie dawał radę. A matka, nie pamiętam. Musiała gdzieś pracować chyba. Oczywiście, bo nie miałaby kartek na przeżycie.<span style="font-weight:bold">Nigdy nie było nawet rozmów o tym, żeby próbować uciekać stamtąd?</span>Skąd. Z łódzkiego getta nigdy nikt nie uciekał. To było zamknięte getto, nie tak jak Warszawa. Też się nie uciekało, ale ludzie przechodzili przez mury. Tego w ogóle w Łodzi nie było.<span style="font-weight:bold">Żadnych kontaktów z drugą stroną?</span>Nic, nic. Żadnego przerzucania, nic takiego nie było.
    </section>
    <section>
        <time>10470</time><span style="font-weight:bold">A wtedy w Auschwitz, też nie wiedziała Pani co to jest…</span>Nic. To była przelotowa doba dla mnie.<span style="font-weight:bold">Wtedy kiedy te kobiety zaczęły krzyczeć, to rozumiem że to do wszystkich dotarło?</span>Na pewno wielu, może nawet wszyscy, słyszeli o tym. I nagle zrozumieli że to jest to. Dlatego że to nie było od początku. Była cisza, czekamy, a nuż nam się coś pokaże. I to potem było strasznie gwałtowne i nagłe.<span style="font-weight:bold">Jak się ten tłum zachowywał?</span>Nieprawdopodobnie. Rzucili się, cała masa ludzka, na te pierwsze drzwi. Ale skąd, to było nie do pomyślenia.
    </section>
    <section>
        <time>10526</time><span style="font-weight:bold">A wy się trzymałyście razem?</span>Nie, wszystko zginęło, dlatego że ludzie biegli, potrącali się. Egipskie ciemności. Tak że ja nie miałam ani mamy ani siostry. Skamieniałam, nie potrafiłam krzyczeć w ogóle. Ja nawet nie pamiętam, czy się bałam. Mówiłam właśnie Irkowi na początku – ja nie miałam wrażenia, że to ma być dla mnie koniec. To przecież niemożliwe. Tak że ja nie popadłam w rozpacz i nie krzyczałam. Ja po prosty zamilkłam. To jest to, co pamiętam ze środka. <span style="font-weight:bold">Przypomina się Pani często ta scena?</span>Przede wszystkim jak wsiadam do windy, 10 razy dziennie. Nawet tutaj. Miliony razy ja to przeżywam. I ja staram się zawsze jechać z kimś. Do dzisiejszego dnia boję się windy. Ja ciągle widzę ten ruch. A jak np. idę do kina i chcę skorzystać z toalety, to musze czekać na kogoś, kto trzyma klamkę. Ja się nie zamknę. I to bez histerii, tak czuję. Ten moment gdybym zatrzasnęła od wewnątrz, to coś strasznego, ja bym dostała szału. Dlatego unikam tego i zawsze ktoś pilnuje wejścia. To jest ta reakcja.
    </section>
    <section>
        <time>10629</time><span style="font-weight:bold">A te wspomnienia obozowe ze Stutthofu, to wracają do Pani?</span>Tak, ale nie w ten sposób. Ale tu mam codzienny strach. Ja mieszkam na czwartym piętrze i jest bardzo dobra winda. W pewnym momencie chciałam zrezygnować, jak już kupiłam to mieszkanie. Zastanawiałam się, czy ja będę mogła wjeżdżać na to czwarte piętro. Ale w końcu myślę: nie, musze spróbować. Byłam trzy razy na wizycie u takiej terapeutki, opowiadałam, i pomyślałam, że muszę to zrobić, nie ma rady. Nie mogę żyć w ten sposób. Ale to jest jedyne. Na ogół nie histeryzuję. Nie opowiadałam tego wnukom. Nawet z Tomkiem nie mówię na ten temat. Wszystko co wie, ja to napisałam w szwedzkiej wersji. Ale też bardzo obiektywnie, bez żadnych osobistych komentarzy. Tak że to jest jedyne co on wiedział. Ja nigdy nie mówiłam mu, i on nigdy nie pytał o to.
    </section>
    <section>
        <time>10695</time><span style="font-weight:bold">Ale z mężem wracaliście do tych wspomnień?</span>Ale nie z nim. Z mężem tak. Ale też spokojnie. To był technolog, on patrzał inaczej. Ale też nie opłakiwał tego. Miał bardzo tragiczne przeżycia i był bardzo wrażliwy. Ale myśmy to inaczej… W jakiś spokojniejszy sposób. I nie mówiło się o tym codziennie. Czasami były jakie okoliczności, że się wracało do tego. Ale na ogół nie. <span style="font-weight:bold">A w tych latach powojennych, kiedy Pani była w Polsce, potem w Szwecji - jaki wpływ miały przeżycia wojenne, obozowe? Czy to jakoś odciskało się na Pani życiu?</span>Nie, właściwie nie. Szukałam pracy, żyłam normalnym życiem, starałam się, żeby poszło dalej. Jak mówię, nie przekazywałam moich nieszczęść, nie przelewałam ich na nikogo. Nie starałam się Szwedom opowiadać niezwykłych rzeczy, przeciwnie.<span style="font-weight:bold">Ale do Pani samej to wracało?</span>No oczywiście. Ale myślałam: ja żyję dalej tu. Ale ja o tym nie mówię. Ja dawałam bardzo wiele wywiadów do szwedzkiej telewizji i oni zawsze przysyłali mi podziękowania. I oni ciągle mówili, że ja tak spokojnie o tym mówię, jakby nie chodziło o mnie. Ja mówię, że jak najbardziej chodzi o mnie, ale ja nie używam…
    </section>
    <section>
        <time>10785</time><span style="font-weight:bold">Mówiła Pani, że właściwie niewiele opowiadała dzieciom i wnukom o tym, a jednocześnie spotyka się Pani z młodzieżą i wraca jakoś do tych tematów.</span>Ja mówiłam wczoraj o tym, że ja miałam bardzo wiele wykładów, i dla szkół i dla młodszych dzieci, i na uniwersytetach. Ale to się w bardzo niefortunny sposób ze względów… Nawet nie mogę o tym wspominać. Tak się złożyło, że ja więcej tych wykładów nie mam. Nad czym faktycznie ubolewam, bo ja bym w dalszym ciągu chciała przekazywać to. Bo cieszyło się to ogromnym zainteresowaniem, nawet wśród dwunastolatków, gdzie musiałam trochę sposób opowiadania przystosowywać do wieku. Ale spotykałam się z wielkim zrozumieniem. Szczególnie jak w szkołach były instrumenty i ja kończyłam koncertem. Zawsze chciałam, żeby kończyło się pozytywnie. I dlatego jestem trochę przeciwna zakończeniom takim pesymistycznym. Jednak musimy dążyć do tego, że świat się trochę zmieni, i że nie będziemy walczyć ze sobą. Tak że ja się ciągle tym zajmowałam faktycznie.
    </section>
    <section>
        <time>10861</time><span style="font-weight:bold">Czyli starała się Pani takie pozytywne przesłanie mimo wszystko dać dzieciakom?</span>Absolutnie. Oczywiście można by patrzeć na pewne zdarzenia bardzo pesymistycznie, dlatego że pewne tendencje, pewne prądy polityczne idą w bardzo negatywnym kierunku, ale staramy się z tym walczyć. W Szwecji się z tym ogromnie walczy. Ta partia Sverige Demokrater jednak miała ponad 5 procent, co wszystkich zdumiało. Po raz pierwszy w historii Szwecji. Ale rząd z tym walczy, nie chce z nimi nikt rozmawiać. I stale się opierają temu, będą się łączyć, żeby oni nie byli tymi, którzy decydują o czymkolwiek. Tak że mimo wszystko trzeba na to patrzeć pozytywnie, że świat walczy z tym. To jest to, co mogę powiedzieć na ten temat.<span style="font-weight:bold">A dzieciom Pani też opowiada zawsze o tych swoich osobistych przeżyciach?</span>Nie, absolutnie nie. Ja byłam szczęśliwa, że ta starsza wnuczka tutaj była, że ona na własne oczy widziała, i byłą szczęśliwa że to widzi. Dlatego że syn do tego nigdy nie wraca, i dzieci jego nic o tym nie wiedzą.
    </section>
    <section>
        <time>10953</time><span style="font-weight:bold">A w szkole jak się Pani spotyka z młodzieżą publicznie, to opowiada Pani o swoim losie?</span>No oczywiście. Po to mam te wykłady, żeby opowiadać o wojnie. Ja mam przecież córkę, która zmarła. Tak jak syn nigdy nie mówi o tym, tak córka stale do tego z uporem maniaka wracała. Kiedykolwiek się spotykałyśmy, to mówiła: - Mamo, mów mi jeszcze. To była córka Jerzego Klimaszewskiego. Ona zginęła w tragicznych warunkach, nie chcę teraz o tym mówić. Niezwykła osoba, wszechstronnie utalentowana artystka. Miała zresztą też wystawę w Sztokholmie. Ale to było jej hobby, mimo że na bardzo wysokim poziomie, dlatego że ona kończyła trzeci fakultet, w momencie kiedy zmarła. Kończyła kryminologię. To są tragiczne dzieje których nie chcę teraz wspominać, i to jest dla mnie ogromna strata. Dlatego czuję się tak ogromnie samotna bez tej córki i tego oparcia. Ona była dość nierówna, jako osoba tego talentu. Jej usposobienie szło w górę i w dół tak że miałyśmy ciężkie chwilę za sobą. Ale te dobre chwile były niepowtarzalne. Miała wiele radości z niej.
    </section>
    <section>
        <time>11045</time><span style="font-weight:bold">A ten moment kiedy Ireneusz Dobrowolski zaproponował Pani udział w filmie, jak Pani to przyjęła?</span>Przyjęłam pozytywnie, dlatego że wtedy był przede wszystkim Andrzej Bart, z którym się przyjaźniłam i do którego miałam zaufanie, że to może być coś dobrego. Ale oni jakoś nie doszli do porozumienia, i do dzisiejszego dnia nie rozmawiają, zdaje się, że sobą. Ani jeden ani drugi nie mówi dlaczego. Ale ja się przyjaźnię dalej z Andrzejem. On niedawno był w Sztokholmie i byli u mnie oczywiście. Tak że w dużej mierze to mnie zachęciło, bo Ireneusza w ogóle nie znałam. Ale wiedziałam, ze Bart jest człowiek na wysokim poziomie. I to były początki. Zaczęliśmy rozmawiać ze sobą, i Bart napisał pierwszorzędny scenariusz, który mam w domu, i który zupełnie odbiega w wielu miejscach od filmu. On miał może trochę inne wizje tego. Ja to sobie jeszcze raz przejrzę, żeby zobaczyć jakie zmian zaszły.
    </section>
    <section>
        <time>11112</time><span style="font-weight:bold">Przy okazji tego filmu po raz pierwszy wróciła Pani do tych wszystkich miejsc.</span>Tak, właściwie tak.<span style="font-weight:bold">Jak Pani przeżywała ten powrót?</span>Wzięłam to już jako konsekwencję tego, byłam na to nastawiona. Tak że ta praca przebiegała bardzo pozytywnie.<span style="font-weight:bold">A co było takim najtrudniejszym momentem w tych powrotach?</span>Wszystko od początku, odgrzebywanie wszystkiego. I żeby to we właściwy sposób opowiedzieć, bez przesady, i oddać prawdę w sposób właściwy. To jest najtrudniejsze. Jak dzisiaj mówię, ciągle mi się zdaje, że ja walczę z językiem. Ale jakoś przeżyłam to, pozytywnie mimo wszystko.
    </section>
    <section>
        <time>11163</time><span style="font-weight:bold">Nie miała Pani żadnego kryzysu w związku z tym powrotem?</span>Nie, dlatego że praktycznie ja o tym nie mówię, ale stale myślę. To nie był dla mnie jakiś szokujący powrót. Tylko to było coś, co wyszło na zewnątrz, a o czym stale myślę w zasadzie. Przecież tu też, właściwie cały czas, 24 godziny na dobę jestem z wami. I stale się o tym myśli. Ale śpię… Staram się spać, w każdym razie. I wziąć to pozytywnie, bo wiem że to komuś przekażecie.<span style="font-weight:bold">A ten tytuł „Rachunek Szczęścia”, to czyj pomysł?</span>Zdaje się że Andrzeja. Dlatego że oni podchwycili to, że ciągle mi się coś udawało, mimo mojej woli, że tak powiem. I stąd chyba się to wzięło.
    </section>
    <section>
        <time>11218</time><span style="font-weight:bold">Wiem że Pani się też spotykała z młodymi nazistami w Szwecji.</span>Tak, bardzo dużo. Z tymi skinheadami. Ale to jest osobny rozdział. Nie mogę o tym mówić, bo czekam jeszcze na tę rozmowę.<span style="font-weight:bold">A kiedy się Pani spotyka z młodymi ludźmi, to jakim Pani kończy przesłaniem? Co Pani przede wszystkim chce im przekazać?</span>Chcę przekazać to pozytywnie. Przede wszystkim że w każdej tragicznej sytuacji znajduje się przyzwoitych, uczciwych i dobrych ludzi. Ciągle wspominam tych dwóch prostych ludzi. Okazuje się, że to był jakiś robotnik fabryczny. Jaki wspaniały człowiek, który się dzielił z tobą tym ostatnim kęskiem. I ciągle wspominam te drobne rzeczy. To nie jest ten sam objaw, który mi pokazał ta Niemka, że ona dała mi ten chleb. To w ogóle były inne przesłanki. Dla niej to był chwilowy impuls, ona chciała zrobić coś takiego. Nie, żeby mi pomóc. A ci dwaj ludzie dzielili się swoim życiem właściwie. Oni mogli umrzeć z głodu. I to staram się przekazywać – że w każdej sytuacji trzeba szukać przyzwoitości i uczciwości. I to jest właściwie zamknięciem tej sprawy. I często kończę koncertem.<span style="font-weight:bold">Dziękuję bardzo.</span>
    </section>
</article>