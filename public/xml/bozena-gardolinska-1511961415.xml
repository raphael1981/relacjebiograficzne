<?xml version='1.0'?>
<article>
    <section>
        <time>0</time>Archiwum Historii Mówionej. Rozmowa przeprowadzona z Bożeną Gardolińską w ramach trzech spotkań: 2 lipca, 21 lipca i 2 października 2008 roku w Warszawie. Rozmowę przeprowadziła Alina Szamruchiewicz.(01; 00:00:00)Bożena Gardolińska: Nazywam się Bożena Gardolińska, z domu Naporska. Moi rodzice pochodzili z okolic Torunia: mamusia z Chełmży, tata z Inowrocławia. Chociaż się urodziłam w Poznaniu, ale tam tylko podobno rodzice mieszkali krótko, pół roku, tak że wszystkie moje wspomnienia z dzieciństwa się wiążą z Toruniem. Byliśmy na Bydgoskim Przedmieściu na ulicy, która wówczas nazywała się Koszarowa, a obecnie Broniewskiego. Rodzice mieli kamienicę własną i tam właściwie upłynęło moje dzieciństwo, w wygodnym mieszkaniu, czteropokojowym, z ogrodem za domem, który był terenem moich zabaw. I wolny czas spędzałam w tymże ogrodzie. Z tym że wychowanie to wtedy było zupełnie inne, jak obecnie, bo na przykład myśmy w tym ogrodzie z siostrą młodszą ode mnie o półtora roku były zawsze tylko we dwie. Dzieci lokatorów nie miały wstępu do tego ogrodu. Służąca sprowadziła do ogrodu: miałyśmy tam piaskownicę z ławeczkami, miałyśmy huśtawkę, miałyśmy stolik i ławeczki, do rysowania, do zabaw przy stoliku. Właściwie były wszystkie warunki do zabawy, no ale inne dzieci bawiły się na podwórku, a myśmy były zamknięte w ogródku. Dziwne, zupełnie inne czasy, zupełnie inne czasy… Tak samo w domu. Też miałyśmy pokój pełen zabawek. Moje młodsze rodzeństwo… Maciej się urodził w 1936 roku, no to w ogóle był dzieciaczkiem malutkim, który nie uczestniczył, no a druga siostra, ta młodsza, też jakoś ją słabo pamiętam z dzieciństwa, jaki dzieciak. Natomiast ja miałam partnerkę w tej Krysi, która była półtora roku ode mnie młodsza i myśmy były nieodłączne towarzyszki. Właściwie do dziś dnia. Tylko niestety ona mieszka we Wrocławiu, a ja w Warszawie. Cóż można powiedzieć o Toruniu? Nauka przychodziła mi bardzo łatwo. Byłam rutynowo zawsze najlepszą uczennicą i to samo przychodziło, można powiedzieć. Zawsze miałam bardzo dobrą pamięć, wszystko mi łatwo wchodziło do głowy, nie musiałam się przemęczać odrabianiem lekcji zupełnie. No i to dzieciństwo… W ogóle tak: dzieci miały swój pokój i nie uczestniczyły w żadnych rozmowach ludzi dorosłych. Na przykład do gabinetu tatusia dzieciom był wstęp wzbroniony i tam żeśmy mogli wchodzić tylko w jakichś ważnych sytuacjach. Na przykład ważna sytuacja była, jak robiłam pierwszy w życiu rachunek sumienia, to mamusia mnie zamknęła w gabinecie tatusia, żebym miała spokój od rodzeństwa i żebym mogła w skupieniu tam się pomodlić. Tam wisiał wielki obraz Serca Jezusowego na ścianie, który teraz wisi u mnie, w moim mieszkaniu. Ocalony mimo przesiedlenia, zawsze żeśmy ten obraz przenieśli przez wojnę. No potem tam Wigilia była, tam była choinka z prezentami przed wojną zawsze przygotowywana i dopiero, jak dzwonek zadzwonił mogliśmy tam iść. Świeczki się świeciły, zabawki pod choinką leżały. To był taki pokój specjalny. Tak że sprawy dorosłych… Albo rodzice przechodzili na obcy język i… W ogóle dzieci miały swój świat, dorośli żyli swoim światem. Chodzili z nami na spacery, owszem, szczególnie tatuś dużo czasu nam poświęcał. Z tatusiem były wspaniałe wycieczki. Zwiedziłam Mysią Wieżę, zawiózł nas na Mysią Wieżę do Kruszwicy. Wycieczki były rozmaite statkiem po Wiśle. Mamusia była osobą bardzo spokojną, taką cichą i mniej uczestniczyła… Właściwie, jak myśmy tatuś nas zabierał na wycieczki, mamusia zawsze… że trzeba mamusi zapewnić spokój i że sobie w tym czasie odpocznie.W 1939 roku byłam na wakacjach z Krysią właśnie, z tą moją młodszą towarzyszką w Poznaniu u wujostwa. Pierwszy raz w życiu wtedy byłam w Poznaniu, więc to była duża atrakcja. Chociaż się w Poznaniu urodziłam, ale nic nie pamiętałam. Była duża atrakcja, bo zoo, na Ławicy samoloty, żeśmy pojechali, wujek nas zawiózł samoloty oglądać. Do Puszczykowa nas zawiózł, tam miał przyjaciół. Dużo atrakcji było w Poznaniu. Mieliśmy tam kuzyna młodszego znacznie od nas, ale uczestniczył z nami, żeśmy dzikie zabawy podobno urządzały, po których ciocię głowa bolała. Ale mieszkanie było ogromne, cztero- czy pięciopokojowe i myśmy tam szalały. I nagle, miałyśmy być do końca sierpnia, a tu nagle telefon, jeszcze dzisiaj, gwałtowne pakowanie, mamy wracać, bo mobilizacja, tatuś wyjeżdża, tatuś chce się z nami pożegnać. I w popłochu zostałyśmy wsadzone do pociągu, same z Krysią. Już nie pamiętam, kto czekał w Toruniu na dworcu po nas. Następnego dnia już tatuś odjeżdżał, został zmobilizowany. Wydaje mi się, że to był 18 sierpień, ale nie jestem w stu procentach pewna. I wtedy tatuś wziął mnie do tego gabinetu, gdzie wiedziałam, że są tylko uroczyste sprawy załatwiane i przeprowadził ze mną bardzo długą rozmowę, w czasie której moje dzieciństwo zostały nożyczkami jakby odcięte. I zaczął się nowy okres życia, całkowicie. Tam mi tatuś powiedział, że ponieważ jestem najstarsza i zawsze byłam taką odpowiedzialną dziewczynką, solidną, więc powierza mnie opiekę nad młodszym rodzeństwem, bo mamusia sobie nie poradzi bez mojej intensywnej pomocy i opieki. I jeszcze tatuś mi powiedział jedną rzecz, która mnie zdumiała, bo tatuś powiedział, że nie wiadomo, jak się ta wojna skończy, ale że niezależnie od wyników tej wojny mamy wierzyć, że Polska będzie wolna. Choćby trzeba było na to długo czekać. Ja się zastanawiałam, dlaczego długo czekać, bo myślę sobie: wojna, to tam stoczą bitwę, postrzelają i chyba wtedy tatuś wróci i się skończy ta wojna. W ogóle sobie nie wyobrażałam, jak to ma wyglądać wojna. Myślałam, że gdzieś tam na froncie, na granicy będzie strzelanina i tatuś wróci. A co mi tu tatuś mówi, że mam wierzyć, że będzie Polska wolna. Polska jest wolna i będzie wolna.I tatusia pożegnaliśmy, odjechał. I wybuchła wojna. Ja byłam przejęta tą odpowiedzialnością za rodzeństwo. Moje siostry teraz mi przypominają, że zaczęłam strasznie rządzić. Ja im tłumaczę, że przecież właśnie wtedy nagle poczułam się dorosła, a miałam dopiero dwanaście lat. W czerwcu się rodziłam, więc w czerwcu [w sierpniu – przyp. red.] skończyłam dwanaście lat i dwa miesiące. Wiem, że mamusia 1 sierpnia pobiegła jakieś robić zapasy żywności i zostałam sama w domu. Wiedziałam już wcześniej, że w razie wojny właściciel kamienicy ma ogłaszać alarm dla lokatorów, sygnał do schodzenia do piwnicy. Więc jak zawyły syreny, ja przy tej swojej dorosłej odpowiedzialności złapałam dwie pokrywki od garnka, (01; 00:10:00)wyleciałam na klatkę schodową i zaczęłam walić w te pokrywki i tymi pokrywkami uderzać. Na całe gardło krzyczałam, byłam wtedy strasznie ważna się czułam: Wszyscy do piwnicy! Alarm lotniczy! Wszyscy do piwnicy! Bo nasza kamienica była dość blisko lotniska, właściwie za nami była już tylko jedna przecznica i koszary i zaczynało się lotnisko, bombardowane zresztą. I potem złapałam tego trzyletniego brata na ręce i też z nim pognałam do schronu, do piwnicy. Mamusia wpadła, przyleciała przerażona, ale już wszystko było w porządku. Potem siedzieliśmy w piwnicy nie swojej kamienicy, tylko… Może to było sto metrów od nas, była taka willa przyjaciół rodziców jednopiętrowa i w tej piwnicy tej jednopiętrowej willi mamusia uznała, że będzie bezpieczniej i tam żeśmy siedzieli. I myśmy właściwie te dwa dni przesiedzieli od rana do wieczora w tej piwnicy, bo ciągle były alarmy. Była jedna krótka przerwa w alarmach, mamusia się zgodziła, że ja pobiegnę do naszego ogrodu i zerwę dojrzałe pomidory. I wiem, że cały koszyk pomidorów przydźwigałam do piwnicy z wielką satysfakcją i dumą, że taką odpowiedzialną pracę wykonałam. I na drugi dzień, 2 września wieczorem w Toruniu zapanowała atmosfera, że wszyscy uciekają z miasta i mamusia się poddała tej atmosferze. A jeszcze pierwszego chyba, to mamusia wypisała na płótnie każdemu dziecku nazwisko, adres, imiona rodziców, datę urodzenia. Zaszyła to, poskładała to i zawiesiła nam na tasiemkach na szyi. Każde z nas miało tak przez mamusię zawieszoną. I jeszcze adres do tej cioci w Poznaniu, bo oni mieli tylko jedno dziecko i mamusi się wydawało, że jakby coś się stało jej czy tatusiowi, to ci wujostwo z Poznania by się nami zaopiekowali, więc był również ten adres na Poznań wypisany. Mieliśmy to na szyi zawieszone. I jak wszyscy doszli do wniosku po południu 2 września, że trzeba jednak z miasta uciekać, to mamusia też. Ale moja mama była niepraktyczna życiowo, bo przecież miałyśmy tornister, a mamusia każdemu zrobiła kartonik obwiązany sznurkiem z najkonieczniejszymi rzeczami. Każda z nas, no Maciej nie. I pieszo ruszyliśmy z Torunia, tramwaje nie jeździły. Idziemy pieszo w szeregu, jak w pochodzie się szło, przez Jakubskie Przedmieście tam na wschód. Idziemy, ale przez most, przez Wisłę nie przeszliśmy, szliśmy właściwie tą stroną Wisły, po której leży cały stary Toruń. Teraz, jak ja patrzę na mapę, to wydaje mi się, że przecież jak byśmy przeszli przez most, to byśmy byli trochę od Niemców Wisłą odgrodzeni tak od północy, od Prus. I gdzieś w nocy doszliśmy, koło dwunastej czy pierwszej w nocy doszliśmy do miejscowości Kaszczorek, teraz to jest chyba przedmieście Torunia, Toruń się rozrósł. To taka wioska. I tam proboszcz nas wpuścił do stodoły, a to tłum dotarł na to probostwo. I w stodole na sianie żeśmy spali. Na drugi dzień ruszyliśmy dalej do Złotoryi, Złotoryja nad Drwęcą. To tam jakaś kobieta nas przyjęła do swojego małego domku. Miał ogród dochodzący do rzeki. I tam żeśmy chyba byli z trzy czy cztery noce, może trzy noce, nie pamiętam dokładnie, ale w każdym bądź razie dla nas, dzieci, to było jak wakacje. Ta pani miała duży sad, dojrzałe śliwki, powiedziała, że możemy jeść, ile chcemy. I myśmy cały dzień w tym sadzie się bawiły, a było gorąco, ładne dni były i myśmy w tym sadzie się bawiły i się czułyśmy, jak na wakacjach wspaniałych, beztroskich. Ale znowu po tych trzech czy czterech dniach uciekamy dalej. Mamusia niosła walizeczkę, w której miała dokumenty wszystkie, takie nawet... Mój brat, jak się urodził w 1936 roku, to mój tata się tak cieszył, że zaczął prowadzić taki dziennik o dziecku, dzień po dniu. Każdy dzień o tym Macieju opisywał. Też mamusia do tej walizeczki wsadziła i te różne takie cenne rzeczy z biżuterii. Na przykład ja dostałam na I Komunię św. na złotym łańcuszku złote serduszko otwierane, tak tej wielkości było, dość duże, może z dwa centymetry albo półtora centymetra. I dokumenty wszystkie też zamiast… Nie pomyślała, że to trzeba mieć na szyi, też wszystko miała w tej walizeczce małej. I idziemy. Idziemy, wiem, że nagle żeśmy wyszli na przestrzeń bez drzew. Bezkresna przestrzeń, dla mnie dziecka, to gdzieś tam na horyzoncie widziałam taki pasek lasu, a szliśmy, nie było skrawka cienia. Mamusia jęczała, że już nie dojdzie, że chyba… Potem było jakieś drzewo na horyzoncie, ja słyszę, jak mamusia mówi: Boże, pozwól mi dojść do tego drzewa i tam chyba umrę. No zgroza. I jakoś doszliśmy do skraju lasu i tam piaszczysta była ta droga i nagle na tej drodze ukazał się tabor wojskowy. To był już wieczór, wieczór, ale jeszcze jasno było. I ten tabor wojskowy, jak mamusia pokazała dokumenty, że jest żoną oficera zmobilizowanego, to oni, jako rodzinę wojskową, zgodzili się nas przyjąć. Ale powiedzieli, że – to był konny tabor, wozy konne, przecież wtedy, 1939 rok, to wojsko nie było tak zmechanizowane jak obecnie – powiedzieli, że konie są bardzo zmęczone, bo oni z daleka jadą, więc musimy usiąść… Na jednym wozie usiadła mamusia z Maciejem i z Krysią, czyli tą moją po mnie zaraz siostrą, a ja z Basią, która miała wtedy siedem lat chyba, a ja te dwanaście skończone – na drugim wozie. I te wozy jechały tak jeden za drugim. Aha! A te nasze rzeczy w te kartoniki, to myśmy na tym bezkresnym polu, mamusia mówi: rzucajcie. I myśmy wszyscy te swoje paczki ze swoją garderobą rzuciły gdzieś po drodze. Bo myśmy szli przez to pole wtedy bezkresne, jak wyszliśmy z tej Złotoryi, to tam żadnej drogi nie było, to była jakaś taka łąka czy ścieżka może wydeptana przez ludzi. Tam nawet nic nie jechało, nikt nie szedł. Pustka, pustka była. Tylko wiedzieliśmy, że idziemy w kierunku wschodnim. Tak żeśmy już nie mieli żadnych bagaży, tylko to, co na sobie. Mamusia miała tą cenną walizkę przy sobie, neseser. I jechaliśmy. Ja nie spałam. Zrobiła się ciemna noc. Z lewej strony, jak myśmy jechali na wschód, to ja z lewej strony widziałam na niebie straszliwą łunę. Pierwszy raz w życiu wtedy widziałam łunę. Coś ogrom… Może się cała jakaś wieś paliła. No straszliwą łunę widziałam w nocy. Basia to tam drzemała w tym wozie. Od czasu do czasu płakała, że nie może nóg rozprostować. Ja mówię: W sianie siedzisz, to przecież rozprostuj te nogi. Ona ciągle płakała, że nie może rozprostować nóg. Rano się okazało, że siedziała w wiadrze do pojenia koni całą noc. Ale to jest, powiedzmy, epizod.Żołnierze drzemali na koźle też, tych dwóch żołnierzy. Oni siedzieli z przodu, jeden trzymał lejce, a my w tym sianie. Ja cały czas widzę ten wóz, na którym jest mamusia, przed sobą. I nagle zgroza. Noc, czarna noc, żadnego światełka. Te konie z mamusią idą prosto, jest rozwidlenie szos i nasze konie skręciły w prawo. Ale to było łagodne rozwidlenie. Te konie były tak zmęczone, że tak szły… Były te odstępy między wozami dość duże. Ja zaczęłam budzić tych żołnierzy. Budzę tych żołnierzy, szarpię, krzyczę: Panie żołnierzu! Pamiętam, że wołałam „panie żołnierzu”. Panie żołnierzu, niech się pan obudzi, bo oni pojechali w tę stronę, a my w tę! Oni się otrząsnęli: Nie wtrącaj się, głupia dziewczyno, konie idą jeden za drugimi. Wreszcie jeden się ocknął, zobaczył, że przed nim nie ma wozu (01; 00:20:00)i mówi do drugiego: Słuchaj, konie ze zmęczenia odstały, trzeba je pogonić, bo oni nam uciekli, przed nami. Pognali te konie. I my pognaliśmy prosto przed siebie i wiedziałam, że bezpowrotnie mamusię zgubiłam, bo mamusia pojechała tą szosą, a my gnamy tutaj w nieznane. Przeżyłam rozpacz na tym wozie.Nad ranem wjechaliśmy do Włocławka. Oni powiedzieli, że nas zostawią. Wozu nie dogonili, taboru nie dogonili i sami są zgubieni. Wobec tego nas zostawią na posterunku policji we Włocławku. To był świt, ale jeszcze zmierzch taki, taki jeszcze zmrok był, tak mi tylko te domy majaczyły. Okazało się, że cały Włocławek już jest ewakuowany i policji nie ma, też jest ewakuowana z Włocławka. Więc jedziemy dalej. Dojechaliśmy do jakiegoś małego zagajniczka, gdzie było dość dużo różnych taborów, jakichś jednostek wojskowych, ale to rzadko te drzewa rosły, a było pełno żołnierzy. I ja tu świadoma, że mam Basię pod opieką, siedmioletnią, jesteśmy same. Jesteśmy same, bez rzeczy, bez niczego, bez mamusi, w obcym zupełnie tym. Ci żołnierze stanęli, trzeba konie napoić, konie muszą trochę odpocząć. I pojedziemy dalej, to może gdzieś będzie jakaś placówka policji, to nas zostawią. My tutaj byłyśmy przede wszystkim, obie z Basią, byłyśmy jedyne dwie dziewczynki między samymi mężczyznami, wojskowymi. Nigdzie żadnego krzaczka nawet nie ma, my mamy potrzeby fizjologiczne. I co tu robić? Ale w końcu musiałyśmy przełamać wstyd i niestety weszłyśmy pod wóz i… wszystko było widać na wylot. Nie pamiętam, jak długo żeśmy tam stali, w każdym razie się zrobił dzień, znowu na ten wóz nas wsadzili, jedziemy. Jedziemy dalej. Dojechaliśmy do miejscowości położonej na południe… Przejechaliśmy we Włocławku most przez Wisłę. Wjechaliśmy, tak wydaje mi się, że na południe do… była taka dużo jakby wioska czy małe miasteczko, które się nazywało Kowal. I tam okazało się, że jest cała ludność ewakuowana z Włocławka, tłumy ludzi i również posterunek policji. Przy głównej ulicy ten wóz stanął. Ulica była zapchana ludźmi. Ja pamiętam, że jak się odwróciłam do tyłu, to tam widziałam kościół z tyłu. Staliśmy przed takim parterowym domkiem w ogródku pełnym kwiatów jesiennych i żołnierze się dowiedzieli, że w tym domku ulokowała się policja, ewakuowana z Włocławka. I oni poszli do tego domku załatwiać z policjantami, co mają zrobić z tymi dziećmi, co mają na wozie. Ja siedziałam na koźle, twarzą do kościoła i widzę, płynie taka rzeka ludzi, obok tego wozu przechodzi, dosłownie rzeka ludzi. I tak patrzę takim zrozpaczonym wzrokiem i nagle widzę, ale daleko, mamusi głowę wśród tych ludzi. Stanęłam na tym koźle, byłam nad ludźmi, bo na wozie nad głowami ludzi i zaczęłam na całe gardło krzyczeć: Mamusiu! I mamusia mnie usłyszała i leciała przez ten tłum… tak ręce do góry wznosiła, do nieba i krzyczała: Cud! Moje dzieci! Mamusia wracała z tego kościoła. Opowiadała potem, że kościół był też nabity ludźmi zrozpaczonymi. Mamusia dotarła do księdza, ksiądz powiedział: Pani nie jest pierwsza, która zgłasza zgubienie dzieci. Mówi: Tu co chwilę się matki zgłaszają, które zgubiły dzieci. Ale będziemy się modlić. A Krysię i Macieja to u jakiejś kobiety w domku zostawiła, bo się okazało, że Krysia dostała wysokiej gorączki. I ta kobieta je na podłodze położyła i oni tam leżeli i spali na podłodze. No i mamusia nas wzięła. Już tym policjantom, tym żołnierzom, że żeśmy się odnaleźli, też powiedzieli, że cud prawdziwy w tym tłumie się odnaleźć. Moja mama była człowiekiem bardzo wierzącym całe życie, bardzo była głęboko religijna, nie powierzchownie. I mamusia powiedziała: Teraz się nie rozłączymy już na krok. Niech się dzieje, co chce, choćbyśmy mieli się pieszo wlec, się nie rozłączamy. A na tym wozie zginęła mamusi ta walizka cała, z wszystkim. Żołnierze twierdzili, że koń idący z tyłu wyskubał razem z sianem. Mamusia usnęła i jak zeszła z wozu już tej walizki nie było. Nie miała żadnych dokumentów, no już nic nie mieliśmy. Mieliśmy tylko to, co na sobie. Nawet pieniędzy, nic. W każdym bądź razie już mamusia nie miała tych dokumentów, żeby pokazywać, że jest rodziną wojskową, tylko musiała na gębę mówić, przekonywać. Znowu poszła do jednostki wojskowej i przekonywała. I jakoś tam przekonała i ulokowali nas na wozie z rannymi żołnierzami. Ale to była odkryta ciężarówka i tam nawet plandeki nie było. Leżał żołnierz z przestrzelonymi płucami, tzn. ja się domyślam, że miał płuca przestrzelone, teraz, jak już skończyłam szkołę pielęgniarstwa i w ogóle. Byłam pielęgniarką z zawodu. W każdym razie, jak myśmy pędzili, przecież szos asfaltowych też wtedy nie było, więc taka ciężarówka wzniecała tylko tumany kurzu, a pielęgniarka nad tym rannym klęczała i swoją peleryną usiłowała go osłonić od kurzu. Ja sobie myślę teraz, co to za męka była, w takich warunkach tak przewozić rannego, ciężko rannego. Oni do Gostyń… czy Gostynin… to ja zawsze mylę te dwa miasta, w każdym razie w kierunku tam na Wrześnię gdzieś jechaliśmy tą szosą. I potem jakimś cudem znaleźliśmy się w Sochaczewie, to ja sobie nie mogę przypomnieć już, jak myśmy się znaleźli w Sochaczewie, czy to było po drodze, czy jak. W każdym razie mam tak jakby urwany film. Aha, z nami jeszcze na tym wozie siedziała też jakaś żona oficera i miała wózek z dziesięciomiesięcznym niemowlęciem też na tej ciężarówce. I nianię. Była tak: dwie kobiety, jedna była matką tego dziecka, druga była nianią i wózek, i to dziecko. I to dziecko na tej ciężarówce umarło, bo ono było ciężko chore. To już parę dni poniewierki było, z tydzień na pewno wojny był wtedy. To dziecko na tej ciężarówce umarło i pamiętam tą kobietę, jak potem chodziła z tym martwym dzieckiem w ramionach i nie chciała oddać nikomu do pochowania. Tylko w tym Sochaczewie chodziła przed dworcem, już tego wózka nie było, tylko to dziecko ona tuliła. I tam jakiś oficer z nią rozmawiał, że trzeba dziecko pochować, ona powiedziała, że dziecka nie odda. I trzymała to dziecko tylko. Taką scenę sobie zapamiętałam.Jesteśmy przed tym dworcem i nagle samoloty niemieckie przyleciały i zaczęło się bombardowanie. A myśmy stali przed magazynem. Magazyny, jak przejeżdżałam, to zawsze w Sochaczewie przyglądałam się, czy to wciąż te same, ale Wojtek mówi: to takie stare, to pewno jeszcze sprzed wojny. Była tylko rampa. Myśmy stali na rampie przytuleni plecami do ściany i nad sobą mieliśmy mały daszek. Bo te magazyny były zamknięte oczywiście. Tylko mieliśmy kawałek dachu nad głową i plecami żeśmy tak się rządkiem przytulili do ściany tego magazynu i staliśmy na takiej rampie. Po schodkach się na tą rampę weszło, wyładunkową. Tak stoimy tam i nagle, to było może z dwadzieścia metrów od nas, takie jakieś były ogródki i tam się ukazał jakiś mężczyzna, że tam mają wykopany dół, ziemiankę i żebyśmy przyszli do tej ziemianki. No i przelecieliśmy jakoś, jak tak przez chwilę była cisza, może ten samolot odleciał czy co. Żeśmy przebiegli ten kawałeczek. Dla nas, dzieci, to była też rozpacz, bo przecież śmieszne, że w takiej grozie(01; 00:30:00)to człowiek się bardziej bał tych robaków, bo w tej ziemiance było pełno jakiś takich kartoflanych, szarych, wielkich karaluchów czy jakichś innych… I tak, dzieciom kazali na ziemi siedzieć tam na dole, a mężczyźni na drabinie siedzieli i mamusia tam też na drabinie przysiadła.(02; 00:00:00)BG: No więc w tej ziemiance siedzieliśmy. Potem wydostaliśmy się z ziemianki, nalot się skończył. I dowiedzieliśmy się, że za chwilę zajedzie jakiś pociąg w kierunku na Warszawę. Przyjechał pociąg. Wagony z zewnątrz były eleganckie takie, wtedy to się nazywało wagony pulmanowskie. To były takie, jak teraz są normalnie, że były korytarz i przedziały. Ale tak: wszystkie szyby pociąg miał wybite i cała podłoga była usiana szkłem. Myśmy wsiedli i w całym wagonie nie było jednego człowieka, natomiast było mnóstwo bagaży, czyli ten pociąg był widać ostrzeliwany, ludzie uciekli, a pociąg ruszył już bez ludzi dalej, bo było pełno bagaży na półkach. I były to bagaże pootwierane i widać było, że w pośpiechu niektórzy ludzie wyciągali coś z tych walizek, bo tak niektóre rzeczy zwisały nawet z tych walizek. Z jednej walizki zwisała stuła kapłańska. I mamusia tę stułę wzięła, zwinęła i powiedziała, że w najbliższym kościele, jak będziemy przechodzić obok jakiegoś kościoła, to mamusia tą stułę w kościele odda. No i byliśmy strasznie głodni. I pociąg jechał, jechał, stawał… W jednym momencie, jak pociąg stał, ja nie wiem, jak mamusia się odważyła, że mamusia wyskoczyła z tego wagonu i wyrwała dwa buraki i wskoczyła z powrotem. Szkłem skrobała nam te buraki surowe wyrwane i gryźliśmy te surowe buraki. To było całe wyżywienie całodzienne, wreszcie te buraki. No i tak ten pociąg jechał, przestawał… i nagle stanął. Znowu stoi i słyszymy ktoś krzyczy: Ludzie wysiadajcie, wysiadajcie, pociąg się pali! W naszym wagonie nie było widać żadnych płomieni, ale… A w międzyczasie, jak ten pociąg stawał, to jednak jacyś ludzie wsiedli do tych innych przedziałów, bo to długi wagon. A w momencie, jak te wołanie było, żeby wagon opuszczać, to ja leżałam na tym szkle pod ławką, wciśnięta pod ławkę wagonu. Tam brudno tak było, był taki kurz… ale jednak leżeliśmy pod ławką. Co było z resztą rodzeństwa – nie wiem, wiem, że ja leżałam pod ławką. I mamusia mówi: Uciekamy! A ja nie wiem, może byłam w jakimś szoku, bo jak się wyczołgałam wreszcie spod tej ławki, to zobaczyłam tylko, że mamusia na końcu korytarza już wyskakuje i znika i że już nikogo nie widzę, tylko ja jestem. I pognałam też. Tam było tak: wysoki nasyp, ten wagon też miał chyba trzy stopnie i tam dość wysoko trzeba było zeskoczyć. Żeśmy skakali i przewracali się. Mamusi przy tym skoku rozerwała się spódnica od dołu prawie do paska, no tyle sobie rozerwała spódnicy, a nic nie miała więcej na sobie. I bagażu żadnego. I myśmy skakali, samoloty niemieckie już krążyły nad tym pociągiem. Tam od razu do tego nasypu kolejowego docierało kartoflisko. To był wrzesień, no to kartofle już miały dość dużo liści i każde z nas leżało… tak obok siebie leżeliśmy każdy w bruździe. Ja uważałam, że te liście nas kryją. Ja nie wiem, na ile nas kryły, ale leżeliśmy twarzą do ziemi, każdy w jednej bruździe. A między mamusią i mną leżał mój brat mały, trzy i pół letni. Przez tą całą drogę ani razu go mamusia nie niosła, on zawsze szedł, taki był dzielny.Samolot krążył tak nisko nad nami, że ja pamiętam w oszklonej kabinie głowę pilota, widziałam w pilotce tą głowę taką, tu miał pilotkę pod brodą zapiętą, to ja jego głowę widziałam, czyli on musiał też widzieć, że to leżą dzieci i kobiety, jeżeli ja widziałam jego głowę. A on strzelał z karabinu maszynowego bez przerwy do nas i tu mamusia moja twierdzi, że ocalił nas cud wtedy, bo tam były takie jęki, wkoło się rozlegały i dzieci jakieś wołały: Mamusiu! Obudź się! Czemu śpisz teraz? Mamusiu, obudź się… Znowu jakaś kobieta krzyczała do mojej mamy: Niech pani mnie ratuje! A moja mama odpowiadała: Ja mam czworo dzieci, które muszę pilnować. Ja jak ludzi spotkam – ale jeszcze na razieśmy leżeli – to może to powiem, że tutaj tyle ludzi potrzebuje pomocy. Mój brat nagle, jeszcze ten samolot krążył nad nami, jak mój brat, trzy i pół letni, mówi, że „jest męcizna i musi wstać, żeby zrobić siusiu”. I na siłę się nam wyrywał, żeby wstać. Na siłę się nam wyrywał, żeby wstać i zaraz by był zastrzelony przecież. Myśmy go z mamusią z całej siły, ja i mamusia żeśmy go przyciskały do ziemi. On wrzeszczał, wił nam się, ale jakoś żeśmy go tam utrzymały w tej pozycji leżącej. I tym bardziej był oburzony, że miał robić przez spodnie, przez majtki, bo tam nie było warunków żadnych, żeby go rozbierać. I potem wreszcie samolot odleciał. To znaczy ja pamiętam ten jeden, co widziałam, ale wydaje mi się, że ich było więcej, bo tam było strasznie dużo ludzi rannych. I potem, przez to kartoflisko, jak żeśmy się podnieśli, to zobaczyliśmy, dla mnie to było na horyzoncie, szosa i samochody. I tam idziemy, w kierunku tej szosy. Ludzie co chwilę krzyczą: Niech pani nas ratuje! Niech pani mnie ratuje! Ranni leżą, a myśmy szli do szosy, mamusia nie mogła nikogo ratować, mamusia nas chciała uratować, żeby nas wywieźć jak najdalej. No i tam się zaczęła druga gehenna, tajemnicza właściwie, dziwna. Stał samochód ciężarowy, znowu bez plandeki, taka odkryta zwykła ciężarówka, na której siedziało na górze dwóch cywilów i to było jeszcze jasno, ale to był już wieczór wtedy, bo dość szybko potem zrobiło się ciemno. I zapraszali ludzi, żeby wsiadali, więc cała ta ciężarówka była zapchana ludźmi. My siedzieliśmy prawie jako ostatni wchodziliśmy, bo oni z tyłu spuścili tą klapę i tak ludzie się wzajemni wciągali. Tak że myśmy siedzieli z tyłu przy tej klapie. Potem już była pełna ciężarówka, klapę zamknęli. Ja siedziałam tak rządkiem z moim rodzeństwem. I jedziemy. Jedziemy, zapadła noc, pamiętam gwiazdy świeciły. A ci dwaj cywile, co rusz się ciężarówka zatrzymywała przy słupach telegraficznych. Jeden właził na słup, słuchawki na uszy, podłączał się, ja nie wiem do czego on się tam podłączał, ale on z kimś rozmawiał, siedząc na słupie. I to było bardzo podejrzane. Ludzie dorośli doszli do wniosku, że to są dywersanci niemieccy. I potem jedziemy, jedziemy… Myśmy myśleli, że do Warszawy nas wiozą, ale jakaś pani się odezwała, że zna tą okolicę. I myśmy skręcili w jakiś las. I ta pani, siedząca obok mojej mamy powiedziała szeptem, że ona zna tą okolicę i że tu w lesie jest nadleśniczy Niemiec, że tu zawsze pracował, mieszkał Niemiec. I my dojechaliśmy do polany, ale stanęliśmy pod drzewami, samochód nie wyjechał na tą polanę, tylko wzięli latarkę i zaczęli nadawać świetlne sygnały. I w okienku tam był w głębi dom, z którego przez okienko też sygnały żeśmy widzieli, tylko myśmy tego nie rozumieli, co to jest. Ale były te migania światełkiem, ten migał i ten migał. I stało tam takie wielkie liściaste drzewo, myśmy stali tak dość blisko tego drzewa i oni nagle spuścili tę klapę i już nie byli tacy uprzejmi dla nas, tylko ostrym tonem: Wszyscy wysiadać i pod drzewo! A mamusia, jak ta pani powiedziała, że wie, że tutaj mieszkał ten Niemiec,(02; 00:10:00)to ponieważ myśmy byli pierwsi, jak klapę opuścili, na ziemi, to ci Niemcy, ci Polacy niby, ci mężczyźni powiedzieli: Pod drzewo! No to my pod drzewo w cień, a czarna noc, przecież żadnych nie było latarni, czarna noc, a za tym drzewem malutka przestrzeń i się zaczynał las. I mamusia powiedziała: Natychmiast uciekamy do tego lasu. I lecimy przez las. Uciekliśmy. Nikt więcej z nami nie uciekł do tego lasu z tych ludzi. Lecimy sami tylko, mamusia i czwórka dzieci. Jakiś zupełnie nieznany las, nie wiemy, gdzie jesteśmy w ogóle. Lecimy, lecimy przez ten las… I nagle słyszymy tętent koni. Mamusia patrzy, w mundurach polskich i rozmawiają po polsku, polscy żołnierze, ale mały patrol to był, chyba cztery konie może… I wtedy wyszła mamusia z krzaków i powiedziała to. I ten, zgadza się, ten oficer, ten dowódca tego patrolu powiedział, że zgadza się, że tam mieszkał Niemiec, spolonizowany, cały czas w Polsce mieszkał. Był nadleśniczym, czy jakieś tam funkcje miał takie. Mówi: No to pojedziemy tam sprawdzić. A nam wskazał kierunek, gdzie mamy iść. No to idziemy. Że tam dojdziemy do szosy. Idziemy. Jakieś się znalazły… Już zaczęło świtać trochę… Brudni, zmęczeni… Ja nie wiem, jak myśmy to wytrzymywali. Głodni przecież, nic żeśmy nie jedli. I idą dwie kobiety i one mówią, że one nas zaprowadzą. Myśmy mieli iść tak, to one powiedziały, że tutaj nas zaprowadzą do takiej wioski, do takiej kobiety, więc poszliśmy. One tu poszły – mamusia mi to wszystko opowiedziała – one tak skręciły i tak skręciły. I wtedy mamusia powiedziała: O nie, z powrotem tam nie wracamy. I one usiłowały nas namówić, mamusię przekonać, ale mamusia twardo: Nie! Wracamy. Idziemy tak, jak nam ten wojskowy kazał. Bo one mówiły, że tu blisko już domu i tego, i dostaniemy jeść, dzieci się umyją, będą mogły odpocząć. To mamusia im uległa. Potem jednak żeśmy z powrotem poszły. Bo to tak wyglądało, że one nas chcą z powrotem do tej leśniczówki prowadzić, takie nawroty robiły. Wyszliśmy z powrotem na tą drogę, gdzie ten patrol wojskowy był i tam już była zaraz taka droga, był tor kolejowy i przy torze kolejowym droga. I szedł kolejarz. Szedł kolejarz z taką blaszanką, z kawą, tam jak to wtedy ludzie nosili. Powiedział, że idzie do pracy. – Kawałek dalej – mówi – jeszcze pani pójdzie tak z dwieście metrów, to jest domek przy torach, tam żona została, tam ja mieszkam, pani powie, że ja panią przysłałem, to może czymś was poczęstuje, umyjecie się. Byliśmy strasznie brudni.Poszliśmy. Była ta kobieta, ale była bardzo niezadowolona z tego, że mąż przysłał takich brudasów. Dała nam… miednicę wody wystawiła nam przed dom i dała nam jakąś taką szmatę, żebyśmy się wytarli. I nie pamiętam, czy nam dała coś jeść. W ogóle tego nie pamiętam. Chyba nie. Była bardzo zła na męża. Oburzona, że brudasów jej przysyła i tego… Też tak gadała tam.Więc poszliśmy dalej. Ale niestety ja teraz widzę, że jeszcze opuściłam jeden epizod. Jeden ważny epizod opuściłam, że jak myśmy w nocy ten patrol spotkali w tym lesie, myśmy mieli dwa razy takie wędrówki, bo potem do tego kolejarza dotarliśmy, to było jasno już, ale jeszcze tej nocy, to chyba ci wojskowi zatrzymali ciężarówkę. I to była ciężarówka, która wiozła rodziny wojskowe ewakuowane. Oni zatrzymali, powiedzieli, że mają wziąć kobietę… A tam spod tej plandeki, to była plandeką okryta ciężarówka i z tyłu zasznurowane wszystko było i tam zaczęli ludzie krzyczeć spod tej plandeki, że nie ma miejsc w ciężarówce, a mówi: Czworo dzieci szczupłych, małych, to zawsze się jeszcze zmieści. I jedna kobieta – musicie zabrać, bo nie puścimy was dalej. Ten kierowca, żołnierz, musiał być posłuszny, ten oficer powiedział: Nie puścimy, nie pozwolimy dalej jechać, jak nie weźmiecie tej kobiety z dziećmi. Jedyna możliwość, żeby tam wsiąść, to żołnierze wciągali nas na dach ciężarówki i spuszczali tamtym ludziom na głowy. Oni tam leżeli i spali, mieli leżące miejsca. I myśmy po prostu spadały na ludzi leżących. Jakoś tam… ktoś wziął mojego małego brata, ktoś wziął, że brat leżał, Basia też leżała, a my z Krysią i mama żeśmy stali. Ja stałam tylko na jednej nodze, bo inaczej nie było miejsca. Pozwoli mi jedną… zrobili tyle, że mi się jedna noga dotknęła podłogi tej ciężarówki, drugą nogę miałam w powietrzu. Mamusia nie mogła stać, bo to za niskie było, więc mamusia była taka wpół zgięta, a jakaś gruba kobieta usiadła mamie z tyłu na kręgosłupie. Jak mamusia była zgięta wpół i rękoma się trzymała tych prętów podtrzymujących plandekę. I taka zgięta. To tutaj siedziała kobieta, którą ja zaczęłam szczypać, żeby zeszła z mamusi. Chciałam mamusię ratować, bo mamusia jęczała, że zaraz zemdleje, że nie wytrzyma. Ta baba gruba nie chciała wstać z mamusi, tylko sobie siedziała, więc ja ją szczypałam, jak mogłam gdzieś z tyłu po plecach. Ale była grubo ubrana i chyba tego nie czuła. Pamiętam moją rozpacz, że ją usiłowałam z mamusi zepchnąć, ale nie mogłam dać rady. I nie ujechaliśmy daleko, może z cztery kilometry, pięć i wtedy mamusia powiedziała: Wysiadamy, nie dam rady tak. Nie dam rady. Ja zaraz zemdleję. Ja tu nie dam rady. Wpół zgięta stoi, ledwo stoi, trzyma się tylko prętu nad głową. Ja stoję na jednej nodze, już nie wiem, co z Krysią było, w jakich warunkach. Tylko Maciej leżał i Basia.I teraz w końcu tam ludzie zaczęli bębnić w szoferkę, że ma stanąć. Stanął. Odsznurowali jednak od tyłu. I zaczęli nas tym żołnie… Tak wysoko to było, to było dla dzieci za wysoko, żeby skakać. No jakoś tam nas spuszczali, ale jak myśmy nasze nogi wyciągali z tej plątaniny ciał ludzkich, to okazało się, że wszyscy jesteśmy bez butów, wszyscy jesteśmy na bosaka. I kierowca powiedział… A ci ludzie krzyczeli: A widocznie wsiadły na bosaka i teraz krzyczą, że są bez butów! Bardzo byli nieprzychylni ci ludzie dla nas. Kierowca powiedział, że nie ruszy, jak się buty nie odnajdą. I po jednym bucie zaczęli nam wyrzucać. Co rusz. A to jeden but Krysi, a to jeden tego… Jeszcze jeden but brakował, kierowca mówi: Jeszcze jeden but musicie znaleźć. Jeszcze brakuje jednego dziecka but. No w końcu się znalazł. I w końcu wszystkie buty jednak się znalazły, więc nie byliśmy na bosaka. Wszystkie buty się znalazły, każdy swoją parę miał, buty wsadziliśmy. Zostaliśmy na tej szosie i dopiero tego kolejarza żeśmy spotkali. I dopiero potem był ten kolejarz, bo już było jasno, jak był kolejarz.I szliśmy potem znowu dalej, tyle, że trochę umyci i dochodzimy do jakiejś miejscowości. I jest kościół, gdzie mamusia poszła oddać tę stułę, jednak mamusia cały czas miała. I mamusia tam poszła do proboszcza, wyszła i zaczęło się bombardowanie. Jeszcze byliśmy na placu przed kościołem, zaczęło się bombardowanie. I myśmy tylko do jakiejś chaty, która miała taką małą werandkę, to była drewniana chata z taką małą werandką i tam jeszcze parę osób było. Żeśmy stanęli, a ta miejscowość to się okazało, że to były Ząbki.Alina Szamruchiewicz: Czyli już pod Warszawą.BG: Czyli już pod Warszawą. Byliśmy po drugiej stronie Wisły, a Warszawa już była zamknięta dla uchodźców i okazało się, że myśmy tak okrążali gdzieś. Tylko myślę, że ten most tośmy pewno przekroczyli gdzieś na południe od Warszawy, bo żadnego mostu żeśmy w Warszawie… do Warszawy nie wjechali, tylko gdzie był most? Gdzieś na południe od Warszawy pewnie. I to bombardowanie jeszcze żeśmy… Krysia miała cały czas gorączkę. I w tej gorączce, jak się zaczęło, bomba spadła chyba przed kościołem, (02; 00:20:00)chatka się zatrzęsła, Krysia w jakimś szoku wyleciała na podwórko, na szczęście tam był parkan drewniany. Krysia w jakimś dzikim szoku deskę chciała wyrwać z parkanu, żeby uciekać na oślep przed siebie, tylko szarpała się z tą deską. Jak się bombardowanie skończyło, to miejscowi ludzie powiedzieli, że mamy iść na osiedle wojskowe w Ząbkach, że tam jest komitet opieki nad uciekinierami. I nawet chyba jakaś kobieta nas zaprowadziła kawałek, pokazała nam, żeśmy trafili tam i mamusia powiedziała, że z czwórką dzieci, że żona oficera, wszystko powiedziała. I był murowany jednopiętrowy budynek. Na pierwszym piętrze były dwa mieszkania dwupokojowe. I ten przewodniczący komitetu tego obywatelskiego, który tam działał rzeczywiście otworzył to mieszkanie. Powiedział, że właściciel tego mieszkania, jakiś profesor z dwoma córkami studentkami uciekł na wschód. I my mamy zamieszkać w tym mieszkaniu. Poza tym oni gotują obiady dla uchodźców i mamusia ma z garnkami przychodzić zawsze w południe tam na którąś godzinę, to dostanie obiad dla wszystkich, dla siebie i dla czwórki dzieci.I tak żeśmy zamieszkali w tych Ząbkach. W tych Ząbkach to ja się czułam jednak wciąż dzieckiem. Myśmy się tam na podwórku bawiły i nawet tam myśmy się nie oddalały od tego domu oczywiście, ale się czułyśmy… trochę znowu było, jak na wakacjach. Swoboda, myśmy się bawiły, tylko jak było bombardo… Potem się zaczęło nie bombardowanie… A tak, było jedno bombardowanie, rzeczywiście. Krysia i Basia były znowu chore. One ciągle były, tylko ja byłam zdrowa i Maciej. Leżały w łóżkach, rozebrane. Tam był mały pokój, gdzie były dwa łóżka, one leżały na tych dwóch łóżkach chore. Mamusia poszła z Maciejem, mamusia wszędzie ze sobą prowadziła Macieja, nigdy go nie zostawiła samego, gdzie szła, to Maciej. Więc po te obiady zawsze szła z Maciejem też. Poszła z garnkami po obiad. Zaczęło się bombardowanie z Ząbkach. Obie moje siostry przerażone wyskoczyły z tych łóżek, wyleciały na klatkę schodową, a to drugie puste mieszkanie, naprzeciw nas było mieszkanie zupełnie puste, nawet bez mebli, po prostu nikt nie wynajął tego mieszkania i tam kwaterował mały oddział żołnierzy. Tych żołnierzy było może z dwunastu… Mała grupa żołnierzy ze swoim przełożonym tam kwaterowała. Zagubionych z jednostki jakiejś, zgubionych. Oni też byli zgubieni, nie wiedzieli, gdzie mają iść, co mają z sobą zrobić. I one wpadły tam, te moje siostry, ja byłam oburzona, jako ta najstarsza, bo one były tylko w takich koszulkach na sobie, płóciennych, na ramiączkach takich. A one wpadły do tych żołnierzy: Kochani żołnierze, ratujcie nas! I oni je zawinęli w swoje płaszcze, ci żołnierze. Okryli, wzięli na kolana dziewczynki, zawinęli w swoje płaszcze. A pocisk uderzył w narożnik, nie wiem, czy bomba, czy pocisk, w każdym bądź razie zawalił się narożnik tego domu, na te łóżka, gdzie one leżały gruz się posypał. Gruz się posypał na te łóżka, gdzie one leżały. I mamusia przyleciała, mamusia leciała z tym obiadem, a tu widzi, że tu uszkodzone to mieszkanie. Przerażona wpadła, nic się nam nie stało, żyjemy. I przyjęła nas pani mieszkająca na parterze. I to były już ostatnie dni chyba, już nie wiem, jak to długo, to już był wtedy ostrzał Warszawy, już Warszawa była całkiem otoczona. A myśmy byli na tej ziemi niczyjej, na ziemi niczyjej, bo tu już byli Niemcy wszędzie, ale w Ząbkach Niemców nie było.AS: Oni byli bliżej Warszawy jeszcze?BG: Oni byli za nami, bo ostrzał Warszawy, to nad naszymi głowami te pociski leciały. Noce były straszne, bo myśmy widzieli te smugi i ten huk, nieustanny huk ostrzeliwania Warszawy, nad naszymi głowami to leciało. Ale tam żeśmy jakoś przetrwali. Mamusia poszła pieszo do Rembertowa, bo w Rembertowie mieszkała rodzina oficerska, tatusia kolega jeszcze z czasów wojskowych, który był nawet ojcem chrzestnym Krysi. Mamusia poszła do tych państwa pieszo, ale chyba jak już Niemcy byli. W każdym razie mamusia tam poszła po jakieś rzeczy, bo wciąż miała tę spódnicę rozdartą, tylko na agrafki pozapinaną, agrafkami spiętą. I oni dali nam coś. I poza tym, że już koniec września, a my tylko w tych jednych sukniach, cośmy wyszły, lekkich. Więc jakieś sweterki… Przyniosła mamusia takie rzeczy, że nas jakoś ubrała i na drugi dzień już Warszawa się poddała i żeśmy z Ząbek ruszyli pieszo. To po torach żeśmy szli, to pamiętam, po podkładach torowych. To musieliśmy iść wtedy na Dworzec Wileński. I przez ten most przechodziliśmy, pamiętam, że ten most tworzył jakby taki… okratowany dach miał, kratownica tworzyła jakby tunel. Myślę, że to był ten dawny most Kierbedzia. Nie wiem. Wiem, żeśmy prosto z Ząbek po torach doszli do Warszawy i prosto żeśmy przeszli przez most na Wiśle, czyli to musiał być Wileński ten, ale to nam zajęło jednak cały dzień. I nas w Warszawie jakaś pani wzięła na noc. Żeśmy spali w przedpokoju na podłodze pokotem. Ta ulica się nazywała Nowy Zjazd. Ktoś nas zabrał do domu. I rano ruszyliśmy pieszo dalej. Pociągi żadne do Warszawy nie przychodziły i nie odchodziły.I tego drugiego dnia doszliśmy, ja tylko dziwię się, że mój brat był taki dzielny, taki maluch, w marcu kończył trzy lata, trzy i pół miał we wrześniu. Myśmy doszli pieszo do Pruszkowa, z tego Nowego Zjazdu pieszo do stacji w Pruszkowie. Cały czas idąc wzdłuż torów. I pamiętam, jak przechodziliśmy przez Warszawę, że w bramach… nie pamiętam, jakimi ulicami żeśmy szli, ja Warszawy zresztą nie znałam, ale wiem, że przechodziliśmy, bramy… Na jakiejś ulicy, te bramy wjazdowe na podwórka, były stosy oficerskich szabli, leżały. I my z Krysią żeśmy zawsze: Mamusiu, musimy się przyjrzeć, bo poznamy tatusia. Bo każdy oficer miał taki chwost przy szabli. I myśmy tak pamiętały, jakie nitki tatuś miał, że myśmy uważały wtedy, jako dziewczynki, że my tatusia szablę rozpoznamy. I tak żeśmy się zatrzymywały i wpatrywały się w te szable, czy tam czasem tatusia szabla nie leży. No ale nie było tatusia szabli. I doszliśmy do tego Pruszkowa, pociągu żadnego nie ma. Stacja, wszystkie pomieszczenia stacyjne zapchane ludźmi. Ale po drodze, jak szliśmy, ten mur do dzisiaj istnieje. Jak się jedzie miedzy Warszawą Zachodnią a Włochami, w stronę Pruszkowa, to z tej strony jest taki ceglany mur i tam jest wagonownia chyba za tym murem czy takie tory postojowe.AS: Taka bocznica jakby.BG: Taka bocznica. I ten mur ceglany do dziś dnia istnieje. I w tym murze była wyrwa i tam stał żołnierz niemiecki z jakąś kuchnią polową i on dał każdemu dzieciakowi plasterek słoniny, taki plasterek, może cztery na cztery centymetry kwadrat, gruby na pół centymetra, zwykłej słoniny. I żeśmy to żuli. I kawał chleba suchego, skibkę. Skibkę suchego chleba i ten kawałek słoniny. I czarną kawę dawał do napicia do kubka, tośmy coś tam wypili. No to było nasze jedzenie! Pamiętam, jak żeśmy się zajadały. Każdy dostał tą pajdę suchego chleba (02; 00:30:00)czarnego i ten plasterek słoniny.I tak doszliśmy do tego Pruszkowa, i tak mamusia wchodzi do tych pomieszczeń, wszędzie zagląda, żeby jednak na jakiejś podłodze nas położyć i nagle ja słyszę: Bożenka! Krysia! Basia! Nasi lokatorzy z naszej kamienicy w Toruniu, dwie rodziny policjantów, którzy u nas mieszkali w naszej kamienicy. I tam żeśmy się spotkali. Oni też uciekli z Torunia i też czekali na pociąg do Torunia. No już byliśmy właściwie w jednej gromadzie.I wreszcie towarowy pociąg jakiś podstawili, okazuje się, że jedzie do Torunia, będzie przez Toruń jechał. I siedzieliśmy na podłodze w tym towarowym pociągu. I jakiś siedział między nami żołnierz w mundurze. I ten żołnierz miał na sobie płaszcz, nogi rozłożył i wziął Macieja na ten płaszcz, i ten Maciej miał wygodnie, bo miał głowę na udzie tego żołnierza, leżał jak w łóżeczku. Miał dwie ściany z nóg. Maciej sobie leżał i spał całą noc, myśmy siedziały skulone, ale wszyscy na podłodze tego wagonu jakoś tam siedzieliśmy.I świtem rano, to był 3 październik, świt, zajechaliśmy na dworzec Podgórz w Toruniu, czyli od Torunia, od domu nas oddzielała Wisła, a oba mosty wysadzone. I wyszliśmy, taki był mglisty ranek, pamiętam. Moja mamusia twierdziła, że przyprowadziła nas z powrotem do Torunia… Mamusia miała zawsze nabożeństwo do św. Tereski z Lisieux, tej karmelitanki, a tym był dzień jej święta, 3 październik. Mamusia mówiła, że to ona nas uprosiła, żeśmy w dzień jej święta znaleźli się w Toruniu.Przyszliśmy nad Wisłę i okazało się, że łodzie kursują przez Wisłę, przewoźnicy już działali. Przewoźnicy działali i oczywiście żeśmy się jakoś w jednej łodzi ulokowali. Tatuś, jak zawsze to opowiadałam tatusiowi, to tatuś potem ze zgrozą mówił, że ta łódź była przeładowana. Bo ja przecież nie byłam nigdy wysoka, nie byłam wysoka, byłam zawsze chudzina, tatuś na mnie mówił „moja chudzina”, bo byłam z całego rodzeństwa najmizerniejsza, chociaż najstarsza. Najzdolniejsza, jeśli chodzi o naukę, ale najmizerniejsza. To ja, siedząc przy burcie, trzymałam palce w wodzie, nie musiałam ręki wsadzać do wody, czyli ta woda była tyle, a tu burta, że jak ja rękę trzymałam, to miałam ręce w wodzie, palce w wodzie miałam. To tatuś zawsze z przerażeniem tego słuchał. Mówi: Jak tyś tę rękę trzymała? Chyba tak? Ja mówię: Nie, tak. Tak i miałam palce w wodzie. A Wisła przecież w Toruniu jest szersza jak w Warszawie. I dopłynęliśmy gdzieś do parku, bo oni nas wyładowali. Tak i tak gdzieś dotarliśmy do parku i tyko park przelecieć… Pani zna Toruń?AS: Ja byłam tylko raz w Toruniu, muszę się przyznać. Przez kilka dni, ale tylko chodziłam tak po starówce, centrum, więc tak dokładnie to nie znam.BG: No właśnie. A my przez park przelecieliśmy, potem była ulica Bydgoskie Przedmieście, równoległa do Wisły. Następna równoległa do Wisły Mickiewicza i następna równoległa do Wisły, nasza Koszarowa. Teraz ona się zresztą nazywa Broniewskiego i jest przebita jako trasa wyjazdowa z Torunia, a wtedy ją zamykało lotnisko.Teraz przez park lecimy i czy nasz dom stoi? Czy nasz dom istnieje? Czy nie został zbombardowany. Wreszcie dolatujemy. Jest nasz dom. Stoi cały i tak się właśnie skończyła gehenna 1939 roku. Tego września właściwie. 3 października dotarliśmy do domu.(03; 00:00:00)BG: Jak była Gwiazdka, to dziewczynki te dwie starsze zawsze pod choinką musiały wyrecytować wiersz jakiś. Tematycznie związany ze świętem. Potem nam oczy błyszczały, żeby dorwać się do tych zabawek pod choinką, ale to najpierw trzeba było wiersz, kolędę odśpiewać, opłatkiem się podzielić i dopiero można było do tych zabawek ruszyć. Ja miałam niesamowite zabawki, jak ja sobie wspominam, przed wojną… Ja miałam na przykład szkołę dla lalek, dwa rzędy ławek, katedra, tak jak w prawdziwej klasie. Miałam dom dla lalek: dwa pokoje połączone drzwiami, w oknach firanki, szybki prawdziwe, przepiękne meble, sypialnia i jadalnia. Sypialnia z toaletą, takie duże lustro, szafa była tej wielkości dla lalek, trzydrzwiowa. Tak jak prawdziwe meble: dwie szuflady na dole, jedna, że drzwiczki się otwierało, to była bieliźniarka, półki, potem się otwierała druga część, była dwudrzwiowa, drzwiczki na zawiasach, pałąk, ramiączka małe, tej wielkości, pięciocentymetrowe ramiączka. Przepiękne. Krzesła dla lalek, te poręcze, to były tak wyrzeźbione i to tak rzeźbił mój tata. Lubił majsterkowanie i miał zdolności artystyczne. Rysował na papierze milimetrowym sobie najpierw te wzory. Bo te drzwi, każda powierzchnia tych mebli dla lalek, to była trzywarstwowa. Na przykład drzwi to miały jeszcze naklejoną jedną ramę, że to wyglądało… jeszcze taka rzeźba była. To się tworzyło, jak ramka na obrazku. Lustro, toaleta… Toaleta była odchylana, lustro było odchylane w toalecie. AS: Niesamowite, naprawdę.BG: Niesamowite miałam… I w ogóle sklep dla lalek.AS: I to wszystko ojciec zrobił, tak? Dla Pani, własnoręcznie.BG: Tak. Miałam kupne zabawki też. Wózek wspaniały z budą jedwabiem podbitą. Budka jedwabiem, firanki… Lalka przed każdą Gwiazdką szła do krawcowej, główna lalka, największa, bo pod choinką siedziała w nowej toalecie, którą szyła pani krawcowa.AS: I to prawdziwa krawcowa jej szyła?BG: Prawdziwa. Przed wojną się nie kupowało dzieciom gotowych rzeczy. Pamiętam, jak chodziłam z mamusią, sukienki co roku nowe, bo szybko rosłam i mamusia siedziała w fotelu i patrzała: Chyba centymetr trzeba skrócić. Centymetr? A może starczy centymetr skrócić… Centymetr! Kto teraz patrzy, czy centymetr dłuższa sukienka, czy centymetr krótsza! Jeden centymetr. Moja mama siedziała, jeszcze miała takie lornion, dwie, tak patrzała i się zastanawiała, czy Bożenka ma mieć centymetr dłuższą sukienkę, czy centymetr krótszą.AS: No tak, ale można było sobie pozwolić na to.BG: Albo pamiętam jak tata ze mną przed wojną kupował mi półbuty. Siedzieliśmy w fotelu. Tata siedział w fotelu i ja siedziałam w fotelu w sklepie w Toruniu i tata był w takim płaszczu, te fotele były głębokie i tak jeszcze ten płaszcz taki letni, taki trencz tak leżał trochę na podłodze, tata sobie palił papierosa, ten subiekt mi tam te buty wkładał na nogi, klękając przede mną, dziewczynką. Ja już byłam dość duża, no może miałam z dziesięć lat wtedy. I tatuś mówi: Gdzieś chyba jest pożar. Te subiekt mówi: Rzeczywiście. Wyszli obaj przed sklep, patrzą, nie widać nigdzie pożaru, czuje się dym. Za chwilę patrzy się, a już w tatusia płaszczu taka dziura wypalona.AS: A, zrzucił sobie…BG: Z papierosa. Poczuł gdzieś pożar, a to mu się w płaszczu dziura wypaliła.Nie wiedzieliśmy, gdzie jest tatuś, bo przecież był tam na wschodzie na tej granicy z Łotwą i nie było wiadomo, gdzie jest. Pierwsze to było… Mamusia nie miała pieniędzy. Mieliśmy cenne obrazy, które wisiały w tatusia gabinecie. Chyba dwa Wyczółkowskiego i Fałata. Przyszedł oficer niemiecki, bardzo się elegancko zachowujący w stosunku do mamy, że rozumie, że mamusia jest żoną oficera, prawda, on również, i że chce mamusia sprzedać obrazy, więc on jest tym zainteresowany. Mamusia powiedziała, że się bardzo elegancko zachowywał. Powiedział, że owszem, on jutro przyśle tutaj pieniądze, bo dzisiaj przyszedł tyko obejrzeć. Przyjdzie ordynans z pieniędzmi i: Niech pani sama nie zdejmuje ze ścian. On zdejmie ze ściany, zapakuje i mi przyniesie. I na drugi dzień przyszedł żołnierz niemiecki po obrazy, zdjął, zapakował, wychodzi, a mamusia mówi: Ale proszę o pieniądze uzgodnione z pana… – Ja o niczym nie wiem, ja miałem tylko zabrać obrazy. Zabrał obrazy pod pachę i koniec. I obrazów nie było, i pieniędzy nie było i mamusia dalej głowiła się, za co nas wyżywić. I to była pierwsza szkoda wojenna wyrządzona przez Niemców nam. Chyba to był listopad, może właśnie przed pierwszą zimą. Potem się zaczęła ta straszna zima, węgla nie było, opału nie było i pamiętam, że szłam z mamusią przez Wisłę po lodzie, taka szeroka Wisła, tak zamarzła w Toruniu, żeśmy szły po lodzie na wysokości parku, poprzez park. Była w śniegu ścieżka wydeptana przez Wisłę na drugą stronę. Bo po drugiej stronie na Podgórzu przed wojną były składy węglowe. I tam na terenie tych składów ziemia była przemieszana z miałem węglowym i ludzie ładowali do worka tą ziemię i ten miał, ziemia i miał węglowy. My też miałyśmy jakiś worek z mamusią, sanki, załadowałyśmy worek tego miału węglowego. Przyjechałyśmy do domu, mamusia ten miał pakowała w stare gazety, robiła taki wsad do pieca, w środku miał, pakunek taki. Z tego tak strasznie dymiło, że prawie że byliśmy uwędzeni. Ciepła dawało niewiele, a można było dzieci uwędzić w tym dymie. I pamiętam, że całymi dniami siedzieliśmy w łóżkach, ale przyszedł nakaz, że ja miałam i Krysia obowiązek chodzenia do szkoły. Szkoły były zamienione na koszary niemieckie, jakieś tam budynki to były takie prowizoryczne potworzone klasy dla polskich dzieci, nauczycielem byli starzy Niemcy, już chyba wojsko nie obowiązywało, taki stary chudy Niemiec, mężczyzna, wściekły, nerwus, nieznający słowa po polsku, a my dzieci nieznający słowa po niemiecku. Z tym że mamusia mnie w domu uczyła intensywnie niemieckiego, takich rutynowych zwrotów: nazywam się Bożena Naporska, mieszkam tu, urodzona jestem wtedy i tak po niemiecku umiałam na pamięć. A ponieważ miałam bardzo dobrą pamięć, więc ja sobie łatwo takie rutynowe… I mamusia mi zadawała po niemiecku pytania, żebym umiała na nie po niemiecku odpowiedzieć, żebym rozumiała. Ale przy mnie siedziała dziewczynka… W ogóle się nie spotkałam z moimi koleżankami w tej szkole ze swojej szkoły. Bo ja przed wojną chodziłam do takiej bardzo elitarnej, powszechnej, ale to była szkoła ćwiczeń przy państwowym pedagogium. To nie była szkoła rejonowa, tylko szkoła ćwiczeń przy państwowym pedagogium, gdzie były klasy bardzo… osiemnaście nas chyba było w klasie. Takie małe. Było państwowe pedagogium i studenci albo siedzieli na lekcjach pod ścianami, albo nam czasem prowadzili jakąś lekcję.Potem w tej niemieckiej szkole to byłam… Ten Niemiec się zdenerwował na dziewczynkę, siedzącą ze mną w ławce i tak ją zaczął walić pięściami po plecach, że jej zaczęła lecieć krew z nosa. Strasznie jej zaczęła… Ona siedziała pochylona, zeszyt, ja widziałam, już ma cały zakrwawiony, płacze, a ten ją wali z wściekłością po plecach. (03; 00:10:00)Mnie nie uderzył, bo mnie mamusia wyuczyła tych zwrotów różnych. Ale to był wstrętny dziad stary, który nienawidził tych polskich dzieci, a te dzieci biedne nic nie rozumiały, co on do nas gadał przecież. Nikt nic rozumiał, jeżeli nie miał w domu pomocy. Co on mógł nas nauczyć, jak na tureckim kazaniu się siedziało.I tak, do tej szkoły chodziłam… Tu była skromna Gwiazdka, którą tutaj opisałam, bo powiedziałam, że tatuś mi powiedział, że mam z wszystkich sił pomagać, czyli ja muszę… Mamusia powiedziała, że Gwiazdki nie będzie w tym roku, jest wojna, Gwiazdki nie będzie, a ja powiedziałam: Dla małych musi Gwiazdka być. I mamusia mi dała dwie marki, powiedziała: Rób co chcesz. Poszłam kupić choinkę. Kazałam Krysi siedzieć z Maćkiem i Basią w tym dziecięcym pokoju. Mówię: Nie wolno wam wychodzić, aż dzwoneczek zadzwoni. I czując się dorosłą, mając dwanaście lat i pół, choinkę przydźwigałam swojego wzrostu, wydawało mi się, że strasznie duża ta choinka, taka jak ja, ledwo ją przywlokłam do domu. Ręce mi się pokłuły tym igliwiem strasznie. No ale w domu stwierdziłam, że zawsze była od podłogi do sufitu, a tą postawię na tatusia biurku. I zamknęłam się. Tak ma być jak przed wojną: dzieci siedzą, czekają aż dzwoneczek zadzwoni. Ja stałam nogami na biurku i płakałam, ubierając tę choinkę. Bo we mnie siedziało dziecko jeszcze, jeszcze we mnie siedziało to dziecko, które też myślało o tej Gwiazdce przedwojennej, a tu udawałam dorosłą jak mogłam. Mamusia w kuchni też płakała, też nic nie miała. Ale powiedziałam, że Gwiazdkę muszą mieć. I jeszcze za te dwie marki, tam choinkę kupiłam i kupiłam im takie do wycinania, takie były arkusze. Dla Basi kupiłam lalkę, taka papierowa lalka i takie papierowe sukienki się wycinało i się nakładało potem na tą papierową lalkę. Maciejowi też jakąś wycinankę tam z żołnierzami coś takiego, tam już nie wiem. Krysi ołówek czy coś i gumkę. Ale że coś musi pod tą choinką leżeć dla mojego rodzeństwa młodszego. Zrobiłam tą Gwiazdkę. Zrobiłam tą Gwiazdkę. I była. I dzwoneczek, i przyszli, i żeśmy zaśpiewali. Zaśpiewaliśmy kolędę i tak musiało być. Pamiętam, jak to usiłowałam być dorosła, z wszelkich sił.AS: Ale była Pani dzielna.BG: Musiałam, musiałam. Dopiero sobie wtedy wspomniałam, jak tatuś mówił: I musisz wierzyć, że Polska będzie. Musisz wierzyć. Ta wojna się może przedłużyć, ale ty musisz wierzyć, że Polska będzie.I potem była ta zima, i potem nagle przyszła wiadomość, ze stalagu chyba kartkę tatuś przysłał. Ja mówiłam o tym już chyba, prawda? Jak z tej Łotwy się wydostał. Że z Łotwy się wydostał w ten sposób, że dawni poddani pruscy pochodzący z terenów przyłączonych do Rzeszy mogą się zgłosić w ramach łączenia rodzin. I tatuś się natychmiast zgłosił w ramach łączenia rodzin, ale niestety zawieźli ich do stalagu, zamiast połączyć z rodziną. Ale na szczęście, że ci żołnierze tatusia bardzo kochali, bo był człowiekiem taki zawsze pogodnym, wesołym, tryskającym humorem i takim uczynnym. No to, że tatusiowi narzucili ten swój płaszcz żołnierski, tatuś poszedł do stalagu, nie do oflagu z oficerami. I był w stalagu, i potem stalag rozwiązywali, i jakoś się nie dopatrzyli, ale do nas do domu to gestapo, to już mówiłam, że to gestapo wpadało, szukając tatusia za tą jego działalność. Niemcy dali kartki dla dzieci na mleko, tzn. tylko Maciej miał kartkę na pół litra mleka chyba dziennie. Tak mi się wydaje, że to było pół litra. I stałam w kolejce po mleko rano, zawsze ja szłam po to mleko z kartką. I wpada dziewczynka od sąsiadów, młodsza dużo ode mnie i od progu krzyczy: Bożenko, wracaj do domu, bo twój tatuś wrócił! I cała kolejka mnie przepuściła: To idź, dziecko, kup to mleko prędko. I cała kolejka ludzi, Polaków, mnie przepuściła, że dostałam to mleko i wiem, że biegłam całą drogę i bałam się, że mi się to mleko rozchlapuje. Te takie dzbanki blaszane z rączkami były, się nosiło, kanka taka. Gnałam do domu… i nie poznałam tatusia. Był tak chudy po tym stalagu, że szkielet dosłownie i w dodatku czarna broda mu urosła, tak że był brunet. Ta czarna broda, zapadnięte policzki i przez to te oczy jakieś takie wyglądały… jakby przez tą chudość to te oczy wydawały się jakieś takie wytrzeszczone. Na ulicy to bym się nie przyznała do niego. Była radość spotkania i od razu usłyszał, że musi natychmiast znikać, bo gestapo go szuka. A w ogóle to był na liście... Już afisze wisiały o rozstrzelanych i było tatusia nazwisko, że już jest rozstrzelany.AS: Jeszcze zanim przyjechał, tak?BG: Proszę?AS: Jeszcze zanim przyjechał do domu?BG: Tak, tak, od razu oni… oni od razu, jak…AS: Już Pani matka myślała, że on zginął?BG: Nie wiem, co mamusia myślała. Czy mamusia w to wierzyła, czy mamusia w to nie wierzyła, to nie wiem, nie wiem. Ja myślę, że mamusia wiedziała, że on był na wschodzie i że on nie może tu być, skoro był tam na wschodzie. Mamusia się bała raczej, że on jest gdzieś na wschodzie daleko.W każdym razie tatuś natychmiast wyjechał. I najpierw pojechał do Chełmży, na drugi dzień mamusia mnie kazała jechać do dziadków do Chełmży. Ja się strasznie ucieszyłam, przecież do mojej ukochanej babci. I tam tatusia nie było. Wieczorem przyszła ciocia, ta, która mieszkała również w Chełmży, najmłodsza siostra mamy, ona mieszkała w osobnym mieszkaniu. I mnie prowadziła do jakichś nieznanych zupełnie mi ludzi, tam było kilka pokoi w amfiladzie. Ostatnie drzwi były zastawione szafą, odsunęli tą szafę, tam były drzwi i tam w ostatnim pokoju siedział tatuś. I tatuś mi dał, napisał do mamusi kartkę na bibułce od papierosów. Dziadek oderwał obcas od mojego buta, tą kartkę umieścił tam pod tym obcasem i przybił obcas z powrotem. I jechałam do domu. Tatuś mi wtedy mówił, że tatuś opuszcza Chełmżę oczywiście, że tatuś będzie starał się dostać do tej Guberni, Generalnej Gu… się mówiło… Wie pani, jak się mówiło?AS: Tak, tak, tak, wiem, wiem.BG: I tatuś będzie się starał tam uciec, jakoś wymknąć się Niemcom, jakoś przejechać, ale myśmy przecież wszyscy się zamartwiali, jak to mu się uda. W pociągach sprawdzają, wszędzie sprawdzają, ale udało mu się. Pojechał najpierw do Łodzi, bilet sobie kupił do Łodzi, Łódź była jeszcze w Rzeszy też. Tatuś miał adres tego swojego ordynansa, mieszkał w Łodzi. Poszedł do tego ordynansa, oni podobno mieli mieszkanie w suterenie, ale bardzo serdecznie tatusia tam ugościli. I brat tego tatusia żołnierza młodszy, harcerz, piętnasto- czy szesnastoletni, przeprowadził tatusia przez zieloną granicę. Poszli gdzieś tramwajem do pętli, potem szli na jakiś spacer jakby, potem przeskoczyli jakiś strumyk, tata mówi, przez strumyk w bród przeszli jakiś i ten chłopiec powiedział: Tu już pana zostawiam, bo już jest pan w…AS: Generalnej Guberni.BG: Tak. I tam powiedział, jak tata ma dalej iść. Wsiadł w pociąg i dojechał do Warszawy. I w Warszawie byli ci z Poznania, moi wujostwo, już wtedy wcześniej z Poznania się wynieśli. Jak się zaczynały wysiedlenia, to oni też sami pierwsi opuścili. I potem przyszedł do mamusi list. Byłam oburzona, jak ten list przeczytałam, ja nie poznałam, że to jest pismo taty. A może nawet było zmienione pismo, nie pamiętam. Ale pisze do mamy jakaś Zosia, my tu mamy biedę, jakaś Zosia do mamy pisze: „Przyślij mi sukienkę w paski”. A to chodziło o ubranie taty.AS: Aha. Wszystko było zaszyfrowane.BG: Tak. Ja byłam oburzona na tą Zosię. Myślę sobie, co za bezczelna baba, my tu taką biedę mamy.(03; 00:20:00)Jeszcze mamusia ma jakąś swoją suknię jej wysyłać? Dopiero się wiele lat później dowiedziałam, że to był szyfr i że to był znak od tatusia, że jest. Mamusia wiedziała, że musi wysyłać do swojej siostry.AS: No tak, ciekawe.BG: Taki był szyfr. I wtedy trochę już mamusia była spokojniejsza i myśmy czekali, że za jakiś czas się połączymy. Potem się zaczęły te wysiedlania Polaków w Toruniu. I ludzi najpierw gromadzili w takich fortach. Wokół Torunia były takie kazamaty, jak i tutaj w Warszawie też są, przedwojenne, stare. I tam w tych fortach były straszne warunki i głód, bo oni tam ludzi trzymali aż transport sformułują, duży wagonowy transport. I mamusia złożyła wniosek u władz niemieckich o zezwolenie na wyjazd do Warszawy w celu połączenia z siostrą. Siostra w Warszawie i… Patrzyliśmy wieczorem przez zaciemnienie, bo już z naszej ulicy były wysiedlenia. Widzieliśmy, jak ludzi wyprowadzali z pakunkami w ręce. Wolno było tam ileś kilogramów wziąć, a jeszcze mamusia pozwoliła każdemu dziecku wziąć jakąś zabawkę z domu. I ja wzięłam swoją lalkę krakowiankę i niby już byłam taka opiekuńcza dla rodzeństwa, a wzięłam lalkę z domu. Teraz sobie myślę, czemu nie wzięłam jakiejś książki. Miałam taką bibliotekę piękną. Książek co prawda dla dziewczynek, no ale… To ja sobie wzięłam swoją lalką krakowiankę. A potem, jak już w Lublinie mieszkaliśmy, to zaniosłam tą lalkę do sierocińca w Lublinie. Bo moje młodsze siostry, to ta lalka dla nich nie była ciekawa, ponieważ zawsze była w domu, to im się już opatrzyła ta lalka. Nie zależało im na niej. W moim dzieciństwie wieczory to był czas, kiedy nie było telewizji, prawda? Wieczory wyglądały w tej sposób, że czwórka dzieci obsiadała fotel, w którym siedział tata. Dwoje najmłodszych, każdy miał jedno kolano, a my na małych krzesełkach z Krysią przytulone do taty też fotela. I tata ciągnął nam opowieść, że podróżujemy po świecie. Czerpał wiadomości z książek Fiedlera, którego znał osobiście. Jak Fiedler przyjeżdżał do Poznania, to tata nawet z Torunia jechał do Poznania, żeby się znowu zobaczyć, a przedtem ja się urodziłam w Poznaniu, więc był w Poznaniu. Znali się, mamusia mówi, że też mieli okazję się poznać i spotykali się towarzysko. I czytał potem zawsze wszystkie książki Fiedlera, a my czekaliśmy na ten wieczór. Zamiast bajek słuchaliśmy opowieści, z których poznawałam geografię, poznawałam klimaty, poznawałam przyrodę. Z opowiadań tatusia, który był wspaniałym gawędziarzem, wspaniale umiał opowiadać. Mamusia to zawsze aż się zaśmiewała, bo tata w te opowieści wplatał niesamowite przygody, które niby to przeżywamy. Jedziemy z tatą na przykład przez Alaskę, zbliża się noc. Tu gonią nas najpierw jakieś wilki, tu trzeba szybko igloo budować, a tutaj sanki nagle skręciły, wpadły tam w coś i wszyscy się wysypaliśmy do śniegu. A tu trzeba igloo budować, a tu trzeba psy karmić, a tu trzeba to… Bożenka robi to, Krysia robi to, Maciej robi to.Poznawałam świat z tych wieczornych opowieści. Zanim się jeszcze zaczęłam uczyć geografii, to już wiedziałam bardzo dużo o świecie, z takich właśnie opowieści wieczornych. Czekaliśmy na ten wieczór. To było piękne, a teraz jest telewizor, są dobranocki, ale to jest już co innego, dzieci wtedy nie mają kontaktu z rodzicami. A tu my siedziałyśmy przytulone nieomal, cała czwórka obsiadała tatusia. Nawet żeśmy zazdrościli tym małym: jedno na jednym kolanie, drugie na drugim, tatuś więcej kolan nie miał.<span style="white-space:pre"> </span>Zima 1940 roku była sroga, a opału dla Polaków nie było w ogóle. Mieliśmy piece kaflowe. Chodziłyśmy z Krysią co dzień do lasu zbierać szyszki i patyki na opał, żeby chociaż w piecu w kuchni napalić. Drzewa z lasu nie wolno było zabierać. Jednak pewnego dnia znalazłyśmy pień długi, może trzymetrowy pień sosny. Uszczęśliwione wlokłyśmy go na skraj lasu, rozglądając się bacznie, czy gdzieś jakiegoś Niemca nie widać. Na skraju lasu rosła dość gęsta trawa i zaczynała się ulica, która miała rów taki przeciwdeszczowy, porośnięty gęstą trawą. Zawlokłyśmy ten pień na dno tego rowu, trawa zakryła ten rów. Kawałek tym rowem wlokłyśmy to drzewo, bardzo dla nas ciężkie. I zostawiłyśmy już na początku ul. Koszarowej w rowie to drzewo. Potem poszłyśmy do domu. Mamusia powiedziała sąsiadce z parteru, która miała dwóch synów w wieku tak piętnastu, szesnastu lat. I jak się ściemniło, to oni pobiegli tam do tego rowu i to jakoś udało im się przynieść, bo to już było blisko, było może z dwieście metrów do nas do domu z tego rowu. I potem oni to drzewo pocięli, żeśmy sąsiadce część oddali. To była straszliwie radosna zdobycz! Wtedy w tamtych warunkach. Nie było mowy o tym, żeby gdzieś kupić drzewo nawet.(04; 00:00:00)BG: W Lublinie skończyłam szóstą klasę szkoły powszechnej i poszłam do handlówki, która się mieściła na ul. Kapucyńskiej w Lublinie. Krótka ulica między Krakowskim Przedmieściem, a wprost wychodzi na ulicę Narutowicza. I w prywatnym domu, w prywatnej kamienicy na trzecim piętrze jakieś mieszkania były połączone i taka powstała mała szkoła dwuletnia na dwie klasy handlowe. No i sobie chodziłam do tej szkoły, zresztą zawsze byłam bardzo zdolna, nauka mi przychodziła z łatwością. Jednego dnia w czasie lekcji wchodzi do klasy dyrektor i mówi, że ulica z obu stron została zamknięta przez gestapo. Ta cała ulica to może miała z… jeżeli dziesięć domów, to dużo. Krótka, w centrum Lublina. Z obu stron zamknięta przez gestapo i gestapo po kolei wchodzi od jednej kamienicy do drugiej, wyprowadza ludzi. Nasza szkoła to był ostatni dom, narożnik już Narutowicza, ale wejście od tej Kapucyńskiej. Powiedział dyrektor, że nie wie, co ma nam doradzić, czy mamy wychodzić, czy mamy zostać w szkole, on już nie bierze odpowiedzialności za nas, lekcje przerywa. I pozwolił mi zadzwonić do biura do tatusia. Tatuś wtedy pracował jako tłumacz w hurtowni, oczywiście kierownik był Niemiec, w hurtowni drzewem opałowym, które to Niemcy sprowadzali jako kontyngent nadleśnictw i na karty przydzielali jednostkom potrzebnym do prawidłowego funkcjonowania gospodarki, m.in. przydzielali piekarzom drzewo opałowe. Czasem się udało tacie jakoś przemycić więcej drzewa, a w papierach mniej, że jakoś tak, że mógł czasem jeszcze trochę tego drzewa dać komuś bardzo potrzebującemu, m.in. na przykład dostarczył kilka razy drzewo klasztorowi karmelitów, który się w Lublinie mieści w murach średniowiecznych jeszcze.AS: Zimno było strasznie.BG. Właśnie. I oni powiedzieli, że przed zamarznięciem całkowitym ich wtedy tatuś ratował. I uważali go za dobrodzieja klasztoru. A potem oni nas uratowali przed gestapo, karmelici, ale to inna historia, bo Niemcy chcieli nas wszystkich wywieźć, dzieci, całą czwórkę dzieci, że jesteśmy Stammdeutsche. Zna pani niemiecki? Stamm to znaczy pochodzenie.AS: Rozumiem, o co chodzi, tak.BG: Przez to nazwisko.AS: Przez nazwisko dziadka.BG: Nazwisko panieńskie mojej mamy figurowało. I karmelici nam pomogli uciec. Bez meldunku, bez niczego. Z Lublina. I nas ukryli w Czernej koło Krakowa. Słyszała pani o tym?AS: Tak, tak.BG: Tam jest sanktuarium maryjne i tam jest wielki klasztor. Najpierw żeśmy mieszkali w klasztorze Sióstr Karmelitanek Dzieciątka Jezus. To jest taka gałąź karmelitańska nieklauzurowa.AS: A to nawet nie wiedziałam, że są takie siostry.BG: Ta gałąź powstała na początku lat trzydziestych w Sosnowcu i one przedszkola w dzielnicach robotniczych otwierały. I one tam miały taki mały dom, jednopiętrowy. I tam żeśmy u nich były przez dwa tygodnie, a w tym czasie klasztor załatwił z sołtysem. A po wojnie się dowiedziałam, że sołtys był komendantem AK. I że sołtys znalazł takich gospodarzy i żeśmy tam bez meldunku mieszkali w tej Czernej wtedy. I to był rok chyba… albo wiosna 1944, albo jesień… tak dokładnie nie pamiętam… 1943. W każdym razie wiem, że to było dużo przed powstaniem warszawskim jeszcze. Wyjeżdżaliśmy z Lublina zostawiając nawet rzeczy w tym mieszkaniu, tylko tak żeśmy wyszli jakby na spacer. Mieliśmy pieska wtedy na smyczy, żółwia w koszyku. Mieliśmy wtedy żółwia greckiego w mieszkaniu. Taki oswojony, że codziennie rano… Aha, spał na poduszce psa. Pies tak kochał tego żółwia, że jak żeśmy udawali, że nogą trącamy skorupę żółwia, to piesek z ujadaniem rzucał się na nasze buty, nasze nogi. Nie wolno było żółwia trącić nogą. I pies się kładł łebkiem na skorupie żółwia na noc. Gdzieś tam jest fotografia tego pieska. Piesek był cudny. Rasy, jakiej już nie ma teraz w Polsce. Tu gdzieś ten piesek jest…Ci cywile, to są wszystko księża: to ksiądz, to ksiądz, to ksiądz. Ten rozstrzelany na Karolkowej redemptorysta, wszystkich redemptorystów na Karolkowej rozstrzelali. Ten trafił do Dachau, redemptorysta. W Lublinie chodzili po cywilnemu. Trafił do Dachau, przeżył Dachau i potem już był tylko w Argentynie i do Polski nie przyjechał. Ten, o. Kałużewski, to jest Pilarczyk, to Miller… To jest moja siostra jedna, to jest moja siostra druga, to jest mój brat. W mieszkaniu takiej znajomej jednej. To jest u nas Gwiazdka, chyba 1941 rok, albo 1942.AS: Jest napisane, że czterdziesty, Gwiazdka 1940.BG: A, czterdziesty, no tak, no tak.W tym mieszkaniu jak myśmy pojechali do Lublina, spaliśmy na podłodze, a tatuś z deski jednej dużej zrobił ławę pod ścianą i z dwóch czy trzech desek zrobił stół na krzyżakach. Rzeczy wisiały na gwoździach w ścianie. I tak żeśmy mieszkali. Ja zachorowałam na zapalenie miedniczek nerkowych, to leżałam na podłodze. Lekarz, żeby mnie badać, położył się na brzuchu na podłodze obok mnie. Jak mamusia coś tłumaczyła, to on powiedział: Oj, mam mnóstwo takich pacjentów, których w tej pozycji badam. Mówi: Takie czasy nastały. Niech się pani mną nie przejmuje.AS: To Pani też wtedy cierpiała.BG: No.Ale zaczęłam opowiadać o tej zamkniętej ulicy i o tym gestapo. I wtedy to gestapo do naszej kamienicy nie doszło, zapełnili te dwie budy ludźmi i już do naszej kamienicy nie doszli, odjechali, odblokowali. A tatuś mi powiedział, że nie mam iść do domu, bo to było tak… też było blisko w zasadzie, ale może odległość stąd jednego przystanku tramwajowego, tylko mam iść, zaraz po sąsiedzku za szkołą mieszkała taka znajoma pani, mam iść do tej pani do sąsiedniego domu i czekać na tatusia, tatuś po mnie przyjdzie wieczorem. I tatuś jeszcze przed godziną policyjną po mnie przyszedł i żeśmy wtedy razem już przemknęli, bo tatuś się bał, że mnie mogliby Niemcy zaczepić, a tatuś miał legitymację, że pracuje w tej firmie dla Niemców. Te drzewo, to głównie było dla niemieckich firm dostarczane. Bo tam jest tłumaczem w tej firmie drzewnej.A potem, jak się zaczęli Niemcy dobierać do tego, że mamusia ma panieńskie nazwisko niemieckie, że my jesteśmy Stammdeutsche… To najpierw to była pomoc boża, zachorowaliśmy na szkarlatynę. Ja pierwsza zachorowałam i trafiliśmy na oddział zakaźny. Nie istniała wtedy penicylina, szkarlatyna była bardzo ciężką chorobą w tamtych czasach, jak nie było penicyliny. Obowiązywało sześć tygodni hospitalizacji bez względu nawet na stan, obowiązkowo sześć tygodni. A po sześciu tygodniach, jak wyszliśmy ze szpitala, to w ciągu chyba trzech dni całe moje rodzeństwo trafiło. Leżeliśmy wszyscy na jednej sali. A pielęgniarkami były polskie siostry szarytki. Odwiedzin nie było, jakoś tam przetrwaliśmy. Ja byłam najciężej chora. (04; 00:10:00)I potem żeśmy wyszli z tego szpitala i mamusia już sąsiadom rozgłosiła, że wyjedzie z dziećmi na wieś, żeby trochę powietrza po tej ciężkiej chorobie zaczerpnęły. I wyszliśmy, i pojechaliśmy prosto do Czernej. Byliśmy w Czernej, a za jakieś dwa, trzy miesiące, a to był rok jednak 1944, bo to się już zbliżał ten front wschodni. Tak że tatuś do nas dobił, tatuś do nas dobił w czerwcu chyba, przed lipcem, jak już się front zbliżał. I żeśmy tym sposobem ocaleli, karmelici nas ocalili, bo my w Krakowie żeśmy poszli prosto do klasztoru Karmelitów, co jest blisko dworca, pieszo się idzie jeden przystanek tramwajowy. I tam nakarmili nas, potem nas jakaś pani wzięła na nocleg, a na drugi dzień rano z Czernej przyjechała furmanka, żebyśmy już nie wsiadali do tego pociągu Kraków-Katowice. Żeby się dostać do Czernej, trzeba by było w tym kierunku jechać, w Trzebini zaraz już była granica, więc by badali dokumenty, tylko żeśmy furmanką jechali, ku wielkiej radości mojego brata, który miał wtedy już chyba sześć lat i był bardzo dumny, jak tam siedział sobie przy woźnicy, od czasu do czasu lejce trzymał. Pierwszy raz w życiu i to tak daleko, prawie trzydzieści kilometrów jechaliśmy wozem, furmanką. I tam potem w Czernej pracowałam w szwalni klasztornej, bo już miałam tyle lat, szesnaście czy siedemnaście w 1944 roku miałam już. Pracowałam w szwalni klasztornej przy cerowaniu skarpet. Właściwie to się na kopyto naciągało skarpetę i naszywało się łaty, nie cerowało się, bo to były grube wełniane skarpety, takie na drutach robione. Bo karmelici bosi, oni nawet butów nie nosili wtedy, nawet w zimie. A ten klasztor, wybudowany w średniowieczu z fundacji jakiejś hrabiny, to on nie miał w ogóle kaloryferów, nic nie miał, więc oni by tam żywcem zamarzali. Jak oni tam żyli? Teraz to już jest zmodernizowane.AS: Chodzą w jakichś butach.BG: Oni nie wiem, czy w butach chodzą, ale mają chyba już zainstalowane teraz ogrzewanie jakieś w tych murach. I tak nas ocalili. A potem ten przeor został zastrzelony przez Niemców. Tatuś się tam w Czernej nie afiszował, nie pokazywał, bo nawet ja się zaprzyjaźniłam z rówieśnicami tamtejszymi, to jedna przychodziła do mnie, do dziś dnia się przyjaźnimy zresztą, to Józia mówiła, że: Przecież tyle razy u was byłam, to nawet nie wiedziałam, że tam był twój tata w mieszkaniu. Ja mówię: Bo tam była taka deska i tam głównie tatuś siedział za tą deską. I strugał tatuś takie… Lubił zawsze coś majsterkować i umiał, majsterkował takie pajacyki. Takie dwie deseczki, tu jakieś sznurki, tu rozpórka, tu się ściskało, ten sznurek się naciągał, tu wisiał pajacyk za ręce zawieszony taki i on tak skakał na tym sznurku, jak się tu ściskało te deseczki, sznurek się raz poluźniał. No takie zabawki. Tatuś to robił i dawał tej Józi, tej mojej przyjaciółce i mnie. I Józię wypytywał, czy są tutaj dzieci, których tatusiowie nie wrócili we wrześniu z wojny. Były takie dzieci, to właśnie dla tych dzieci tatuś robił takie zabaweczki jakieś i potem Józia zanosiła. Że nieznana ręka, że coś chciał robić i tak jednak myślał o żołnierzach swoich.AS: O tych sierotach.BG: O tych, którzy może w niewoli byli, czy co, gdzieś. Chociaż stalagi były rozwiązane.AS: A koniec wojny…BG: Do końca wojny byliśmy w tej Czernej, tak. byliśmy do końca wojny w Czernej i wtedy tatuś pojechał najpierw do Torunia zobaczyć, jak wygląda nasze mieszkanie. Stwierdził, że nie ma naszych rzeczy żadnych. I ogłosił, że sprzeda dom. Jechał potem na ziemie zachodnie. Wrocław zniszczony, to zniszczony… Potem zajechał do Zielonej Góry, była zupełnie nie zniszczona, miała może dwa domy zbombardowane. I myślał perspektywicznie: wojna się skończyła. Jak był w stanie spoczynku, to w Toruniu miał sklep i tu zajął dom, w którym było jedno mieszkanie nad lokalem gastronomicznym, winiarnią. Zielona Góra słynęła z win. Blisko rynku winiarnia, ładnie urządzona. Ten lokal był ładnie urządzony, tak starodawnie, te meble, to wszystko widać było, że to kilka pokoleń miało. Stara, cała pachnąca winem. I tam w ogóle nie miałam wstępu. W piwnicy były zapasy win. Tatuś to mieszkanie zajął nad winiarnią całe i otworzył te winiarnię, uruchomił. Myślał, że będą normalne czasy, przecież nikt nie myślał, że będzie komunizm. Tylko, że będą normalne czasu po wojnie, czyli ma z czego… będzie miał tutaj dochód, będzie miał z czego rodzinę utrzymać. Mieszkanie jest. Meble co prawda były uszkodzone, bo były zamki wydłubane, takie były dziury wydłubane w meblach. A w ogóle w tym mieszkaniu oddział radziecki kwaterował, jak front przechodzi.AS: Musiało ciekawie wyglądać.BG: No właśnie. Nieczystości Niemki musiały sprzątać. Dostała tata przydzielone Niemki do sprzątania, zanim żeśmy przyjechały. Te Niemki musiały szorować podłogi, miały obowiązek pracy, zaraz po wojnie. Miasto żądało, że musiały pracować. I taką dostaliśmy do pracy Niemkę, ona była w wieku koło pięćdziesiątki może. I my z Krysią żeśmy trochę niemiecki jednak… Przez okupację to człowiek coś tam znał niemiecki, żeśmy jej opowiadały o tych różnych okropnościach, któreśmy przeżyli. I ona nie wierzyła, najpierw wciąż nie wierzyła, co jej opowiadaliśmy. O tym, jaki mieliśmy ładny dom, ogród, meble, jak nas wyrzucili, jak oficer zabrał obrazy i nie zapłacił. Wszystko żeśmy tej Niemce mówili. Czytałam wtedy… Pierwsza taka martyrologiczna książka o obozach to była Morcinka chyba. Właśnie przeczytałam tą gehennę tych z obozów koncentracyjnych i to opowiadałam. To ona ciągle mówiła, że to jest nieprawda. Ale w końcu jednak w jakiś sposób żeśmy jej udowodnili, że to jest prawda. W końcu, jak bliżej nas poznała, to zaczęła w to wierzyć, potem płakała, a potem, jak już te transporty Niemców wyjeżdżały tam do Niemiec, to ona tych rzeczy, których nie zabierała, to nawet nam przynosiła. Że to ma i tak zostawić to woli, żeby to trafiło do nas. Tam jakieś dywaniki, jakieś różne drobne rzeczy. Ale pierwszy nasz przyjazd do tej Zielonej Góry, no to pierwsze, że nie było w ogóle sztućców, łyżek. Mamusia mówi: Idźcie teraz, szukajcie pustych mieszkań i jakieś łyżki szukajcie. I chodziłyśmy, ja z Krysią, wchodziłyśmy do pustych mieszkań, szukałyśmy w kuchni łyżek. Jak mamy przynieść łyżki, to łyżki i tylko łyżki. A mamusia mówi: A były tam garnki? – Były garnki. – Tu mamy jeden garnek, trzeba było przynieś chociaż jeszcze z dwa garnki, patelnię. No pomyśl, Bożenko, no pomyśl, co jest potrzebne w kuchni jak zobaczysz. Nie będę wam wszystkiego dyktować. Patelnia by się przydała, to bym wam naleśniki usmażyła. Żeśmy znowu poszły i żeśmy tam coś przyniosły. Moja mama nigdy nie poszła i tatuś nigdy nie poszedł. A ludzie przyjeżdżali samochodami nawet z innych miast…AS: I ładowali to wszystko.BG: I ładowali, jak tylko mogli. Ładowali, jak tylko mogli, a moi rodzice mieszkali w Zielonej Górze i tatuś powiedział, że się nie poniży do tego. Będziemy się powoli dorabiać, a się nie poniżył do tego.AS: Jak czasem później opisują, po likwidacji getta właśnie takich ludzi, którzy gdzieś tam chodzili i wyciągali różne…BG: No to straszne. To jeszcze gorsze.Mój tata był antysemitą, ale jednak to, co się… Ja nigdy nie byłam antysemitą. Najpierw mi było żal tych ludzi w Lublinie, to widziałam otwarte getto, to byłam przerażona tym. A jak się czyta, to już jest w ogóle, to jest coś, co przekracza w ogóle zdolność rozumienia. Zdolność rozumienia nawet.<span style="white-space:pre"> </span>Jego imię: Alfred. Alfred Mazurek chyba. Ojciec Alfred Mazurek czy Alfons Mazurek. Alfons, Alfons, tak, chyba Alfons Mazurek. Był przeorem w Czernej.(04; 00:20:00)Czyli właściwie on nas przyjął, on decydował, żeby nas uratować. Znałam go z konfesjonału też, spowiadałam się u niego, bardzo był życzliwym człowiekiem. W 1944 roku były obowiązkowe… cała młodzież mieszkająca w Czernej musiała chodzić na kopanie okopów. Nie tylko młodzież, tam do któregoś roku życia, nie wiem już do którego, bo dorośli też. No i ja chodziłam również na to kopanie okopów. Najpierw żeśmy szli pieszo cztery kilometry na stację do Krzeszowic, potem jeden przystanek koleją żeśmy jechali do Rudawy i potem żeśmy znowu szli pieszo z dwa kilometry na takie wzgórza. Teraz można określić, że to myśmy szli tak jakby prostopadle do obecnej… Między linią kolejowa Kraków-Katowice, a tą autostradą Katowice-Kraków. Jest pasmo wzgórz. I tam żeśmy szli do góry na te wzgórza i tam okopy, właściwie to nie okopy – rowy. Każdy miał przydzielony odcinek dwumetrowy, pół metra szeroki, długość dwa metry i głębokość dwa metry, a szerokość pół metra. Taki wąski rów w zasadzie. Przecież ja nie byłam w ogóle przyzwyczajona do żadnej pracy fizycznej, miałam wtedy siedemnaście lat i ledwo tam dłubałam tym szpadlem. Każdy miał swój odcinek kopać. Pilnowali nas tacy w mundurach wojskowych Niemcy, ale tacy starsi. I byliśmy dzieleni na grupy pięcioosobowe, pięcioosobowe grupy, w których na każde pięć osób jedna osoba musiała rozumieć niemiecki. Więc ja byłam właśnie w takiej grupie, bo ja rozumiałam niemiecki dużo, nie wszystko, ale dużo rozumiałam. I coś tam umiałam powiedzieć po niemiecku. I w pewnej chwili ten starszy Niemiec, który nas pilnował, widząc, jak ja się męczę, powiedział do mnie, że on ma córkę taką jak ja i on nie może patrzeć na to jak ja się męczę, więc mówi on, to wykopie raz dwa i napisze mi kartkę, że wykonałam normę. I rzeczywiście. Śmieszna rzecz, bo on stał z karabinem nad nami i on mi kazał ten karabin potrzymać. To znaczy karabin był oparty o ziemię, tylko go tak na płask nie położył, tylko że go miałam trzymać tak na stojąco. I wykopał za mnie bardzo sprawnie. Wykopał za mnie ten rów i, to był chyba drugi dzień tego kopania, tylko w pierwszy dzień żeśmy w innym miejscu kopali, drugi dzień w innym miejscu. I napisał mi karteczkę i powiedział, że mam stąd iść. I właśnie mówiłam, że myśmy jechali jeden odcinek pociągiem i potem żeśmy szli jeszcze pieszo. Więc ja sobie myślę, że to ja chociaż pójdę do tej szosy, mam przepustkę, bo on powiedział, że inny Niemiec mnie zgarnie do roboty, jeżeli tu będę stała i nic nie robiła, to kolega każdy może mnie zgarnąć do roboty. No więc ruszyłam. I tak z góry na dół tak szłam do tej szosy. Wtedy nie było tej autostrady Katowice… tylko to była szosa Kraków… Ona szła… Ja musiałam, żeby dojść na dworzec, przekroczyć szosę taką przedwojenną, zwykłą taką drogę, właśnie tą Krzeszowice-Kraków. I schodziłam ze zbocza. I tam dalej były tory kolejowe. Po nizinie, po płaskim już do torów kolejowych się dochodziło. I już tak schodziłam, już miałam do tej szosy… Byłam na wysokości może drugiego piętra, już tam na dole była szosa, tylko jeszcze trochę krzaków, jak zobaczyłam, że jedzie samochód ciężarowy odkryty, pełen naszych karmelitów w brązowych habitach. I serce mi zamarło, myślę sobie: Jezus, Maria, aresztowali wszystkich zakonników. Ale już dochodziłam do szosy, samochód mnie minął, więc ja już do tej szosy doleciałam, patrzę, a ten samochód się zatrzymał w odległości ode mnie… no może pół jednego przystanka tramwajowego. Ja rozpoznawałam ich postacie, sylwetki. I widzę, że ta ciężarówka stanęła i że oni zeskakują z tych samochodów, że oni z tych samochodów zeskakują. I ja udałam… Myślę sobie: mam przepustkę. Idę w ich kierunku, bo tamtędy moja droga na dworzec. Już byłam dość blisko, oni mnie rozpoznali. Taki znajomy ojciec poleciał mnie naprzeciw może z dziesięć metrów i tylko zdążył mi powiedzieć: Jednego z naszych zabili, wiozą na wozie… Już Niemiec zaczął na niego krzyczeć, więc on się cofnął. Jak ja krzyk tego Niemca usłyszałam, to ja też prędko zawróciłam i wfrunęłam w te krzaki. I tak między krzakami poszłam z powrotem, oddaliłam się od tych karmelitów, oddaliłam się. Oddaliłam się, usiadłam na zboczu w tych krzakach i czekam. I widzę, jedzie wóz, zwyczajny wóz. Na wozie, na desce leży karmelita. Na twarzy ma… Oni chodzili wtedy, przed soborem, przed reformą w takich kapeluszach, mieli szerokie kapelusze, jak melonik, tu gładka ta główka okrągła i duże rondo. I on miał ten kapelusz na twarzy, a spod habitu wystawały zupełnie bose stopy bez tych sandałów. To było lato, skarpet nie nosili, ale ubłocone nogi, bez sandałów. I ten wóz mnie minął, dojechał do tych stojących księży, cała gromada ich, widzę, wszyscy chyba. Stanął, Niemcy pozwolili, wóz stanął. Oni otoczyli wóz. Ja siedziałam trochę wyżej, więc ja tak widziałam wszystko po skosie. I widziałam, jak otoczyli wóz, tacy strwożeni. I zastępca przeora, taki bardzo ważny ojciec Walerian – którego bardzo dobrze znałam, bo on korespondował nawet ze mną potem jakiś czas po wojnie, potem był sam przeorem – udziela absolucji, robi znak krzyża. I potem Niemcy z wrzaskiem ich zapędzili z powrotem na samochód i samochód pojechał w stronę Krakowa, a wóz skręcił w stronę cmentarza tamtejszego, w tej Rudawie. A ja siedziałam w tych krzakach i czekałam na ludzi. Ludzie przyszli, powiedziałam, że jakiegoś ojca zastrzelili, karmelitów aresztowali. Mówię, nie wiem, którego, bo miał na głowie, koło mnie przejeżdżał, kapelusz, więc nie wiem, którego zastrzelili. A potem się okazało, że to był ten przeor. I pędziliśmy do tego pociągu, ludzie płakali po drodze, krzyczeli, bo bali się, że jak zabrali karmelitów, to może resztę ludzi zaaresztowali w Czernej też tych, co zostali w chatach. A może wieś spalili, nie wiadomo, może tam była jakaś pacyfikacja, nie wiadomo, co tam we wsi się działo. Potem tym pociągiem, potem znowu biegiem całą drogę. Jak ja sobie pomyślę, te całe cztery kilometry wszyscy lecieli, lecieliśmy wszyscy. No, ludzie byli. Ludzie byli.Potem Niemcy zwolnili, tych karmelitów zwolnili po dwudziestu czterech godzinach wszystkich. Wrócili do klasztoru, a w następną noc miał być w nocy pogrzeb i okazało się, że to przeor zastrzelony. I w nocy pogrzeb. Oczywiście był oficjalny zakaz uczestniczenia w pogrzebie, ale nawet moja mama poleciała i Krysię wzięła. Krysia młodsza ode mnie, ale mnie mamusia nie pozwoliła, bo powiedziała, że mnie to mogą zaaresztować, a Krysia jest jeszcze dziecko, to może nie zaaresztują ją. I mamusia z Krysią w nocy na tym pogrzebie były, ale podobno tłumy, pół Czernej w nocy jednak były na tym pogrzebie i w nocy został przeor pochowany. Tak że ja byłam jedyna, która właśnie ludziom powiedziała o tej katastrofie i która, (04; 00:30:00)że przede mną ten wóz przejechał i że go widziałam, chociaż nie widziałam jego twarzy, ale przejechał przede mną blisko. Niesamowite. Niesamowite takie zdarzenie akurat, że ja to widziałam. Jedyny człowiek z całej wsi.AS: Teraz on już jest w gronie błogosławionych.BG: Tak.A pamiętam tą ostatnią spowiedź, jak on mi powiedział, że człowiek pracujący nad sobą nie powinien oczekiwać… powinien nad sobą pracować, żeby się tych wad pozbyć, ale nie patrzeć, czy są rezultaty, czy nie ma, bo mówi: Jakbyś usiadła pod drzewem i chciała widzieć, czy drzewo rośnie, to też nie zauważysz. Taki przykład mi dał: Choćbyś tydzień siedziała pod drzewem i się w nie wpatrywała, zauważysz, że rośnie? Nie zauważysz. I tak samo jest z człowiekiem, z dojrzewaniem człowieka. I wychowywaniem. Trzeba nad sobą pracować, ale nie znaczy, że się od razu będzie widziało rezultaty.(05; 00:00:00)BG: To w Zielonej Górze, w 1945 roku, organizowało się to życie. Ja już przecież opowiadałam trochę o tym.AS: Pani tylko opowiadała o gimnazjum i o takich przemarszach z bronią.BG: Z bronią, właśnie, którą nie umieliśmy się posługiwać, ale niemniej mieliśmy karabiny, żeśmy maszerowali, żeby mieszkający tam Niemcy wówczas widzieli, że młodzież jest uzbrojona na wszelki wypadek.I właśnie jak powstała na terenie tego gimnazjum, liceum… to się nazywało Państwowe Liceum Gimnazjum w Zielonej Górze, a teraz twierdzą, że nie istniało takie w Zielonej Górze. Ślad po nim zaginął.W każdym bądź razie robiliśmy imprezy dla miasta, dla mieszkańców. I żeby zdobyć jakieś fundusze, to ojciec jednego z kolegów uruchomił kino. Było jedno jedyne kino uruchomione i tam jakieś zdobywał filmy, a od czasu do czasu to nam dawał, że możemy obie zorganizować seans o godzinie trzeciej po południu. Ile biletów sprzedamy, to czysty nasz dochód. Czysty nasz dochód. I tym sposobem uzbieraliśmy pieniądze i potemśmy chyba w 1946 roku wiosną wynajęli od PKP, wtedy jakieś były takie możliwości, dwa kryte wagony towarowe, ale z dachem oczywiście. Tam wymościliśmy sianem czy słomą, już nie wiem, koce każdy brał i wycieczka po Polsce będzie. Ja nie wiem, jak to można było sobie wtedy załatwić, że nasze wagony, umawialiśmy się, przyczepiali na końcu pociągu zawsze, osobowego. Dwa wagony, w jednym jechali chłopcy z prefektem i panem od geografii, profesorem, a w drugim jechały dziewczęta z panią Francuzką. Francuzka to była taka prawdziwa dama, starsza pani, dama, a tutaj na sianie w wagonie towarowym…AS: Musiała się jakoś przełamać.BG: Ale to była taka typowa przedwojenna Francuzka.Myśmy tym pociągiem w objazd po Polsce… Zatrzymaliśmy się we Wrocławiu. Noclegi mieliśmy zapewnione w tym wagonie. A tak, to on stał gdzieś na bocznicy zamknięty, zaplombowany. I myśmy sobie zwiedzali i tam ruszyliśmy. Pojechaliśmy do Oświęcimia, tak szybko po tym żeśmy go zwiedzali, szybko po wyzwoleniu.AS: Tak, rok.BG: Tak mi się wydaje, że to był 1946 rok. W stu procentach nie jestem pewna, bo może czterdziesty siódmy, ale tego to już nie wiem. Ale na pewno nie czterdziesty ósmy, bo wtedy już maturę zdawałam. W każdym razie to był może drugi rok szkolny, który tam przeżywałam w Zielonej Górze, a byłam trzy lata szkolne. W trzy szkolne lata skończyłam gimnazjum i liceum i doszłam do matury. Wszystko przyspieszonym rytmem, trybem. Byliśmy przerośniętą młodzieżą. Dużo w klasie miałam kolegów, którzy byli w czasie wojny partyzantami. Jedni byli nawet w jakichś mundurach, zdemobilizowani, wojskowych, przychodzili do klasy. I wszyscy, młodzież była taka powiedzmy… No ja miałam skończone osiemnaście lat, ale byli i koledzy w mojej klasie, którzy mieli dwadzieścia jeden, dwadzieścia dwa. Był duży zapał do nauki. Była atmosfera takiego wielkiego patriotyzmu, wielkiego patriotyzmu… Żeśmy tak się cieszyli tym odzyskaniem wolności Polski. To były rzeczywiście… Może to, że wszyscy mieliśmy za sobą przeżycia tej wojny i tego ucisku. I tego, że człowiek doceniał, że ojczyzna jest wolna. Była atmosfera wspaniała wtedy w szkole też. O, Kraków, zwiedziliśmy, Wieliczkę, byliśmy w kopalni soli. Tak że te wagony nas tak przewoziły, przewoziły… I była wspaniała wycieczka, chyba z tydzień to trwało. Tygodniowy taki objazd po Polsce.AS: Czyli takie południe Polski raczej?BG: Tak, no tak, bo do Warszawy nie pojechaliśmy. Warszawa była wtedy w gruzach zupełnych, to nie jechaliśmy. W Częstochowie się zatrzymaliśmy i potem z powrotem. To była ta jedna taka przygoda wakacyjna i zwiedzanie Polski.Potem była matura normalna. Każdy sobie jakiś tam kierunek studiów wybierał. Ja zdawałam na medycynę w Poznaniu. Byłam, całe życie zresztą, bardzo dobrą uczennicą. Dla mnie to była jakaś taka… nawet specjalnie… norma po prostu, że byłam bardzo zdolna, nie musiałam bardzo dużo zakuwać, ale miałam zawsze same piątki z wszystkich przedmiotów. Tak że nauka mi łatwo przychodziła i zdawałam sobie na medycynę. Uważałam, że też ona przecież… że się dostanę. No i się nie dostałam, nie zostałam przyjęta na medycynę. A jak się później dowiedziałam, to opinię miałam z Urzędu Bezpieczeństwa w Zielonej Górze, że „niewskazany element”, „nieprzydatny element” do budowania Polski socjalistycznej.I poszłam do szkoły pielęgniarstwa, która się wtedy w Poznaniu zaczynała, co pół roku był nowy nabór, co pół roku nowy turnus wchodził do szkoły. Szkoła pielęgniarstwa w tamtych czasach była prowadzona trybem takim jak przed wojną tą drugą. Mam przyjaciółkę, która była przed wojną instruktorką. Ona ma teraz chyba dziewięćdziesiąt pięć lat, ta pani, ale wyjątkowo bystry umysł. Bystry umysł. Samotna. Całe życie była samotna. Ona była przez… od momentu odgruzowywania szpitala Orłowskiego na Rozbrat, ona była przełożoną tego szpitala, aż do przeniesienia już… Mieszka tam przy tym szpitalu. Ona jedna. Dyrekcja zapewniła jej prawo mieszkania na terenie… w tej chwili to jest skrzydło biurowe i ona tam dalej mieszka. Odwiedzam ją, spotykamy się.To wiem, jak… Moja szkoła pielęgniarstwa była prowadzone tak, jak były prowadzone szkoły przed wojną, pielęgniarskie. Po pierwsze trzeba było mieć dużą maturę, bo drugie był obowiązek skoszarowania. Nie można było być uczennicą dochodzącą, nawet jeśli się mieszkało na terenie Poznania. Wszystkie obowiązane byłyśmy mieszkać w internacie. Rygor w internacie był chyba taki, jak w koszarach wojskowych. O szóstej rano pobudka i każda z nas, wszystkie po maturze, miała przydzielony odcinek do szorowania szczotką ryżową podłóg. Wiadra, szmaty, te szczotki ryżowe, przez pół godziny szorowało się cały internat codziennie, łącznie z klatką schodową. Podłogi były z desek drewnianych. Ten internat się mieścił w Poznaniu na ul. Szkolnej. Zna pani Poznań?AS: Nie…BG: Na starówce poznańskiej. To jest uliczka na starówce poznańskiej, dochodząca do Starego Rynku poznańskiego. Szpital był taki stary, czerwony. Tam w jednym skrzydle na ostatnim piętrze był internat wtedy. Pokoje były dziesięcioosobowe, ośmioosobowe. Ja trafiłam na trzynaście łóżek na jednej sali. I jedna żarówka pod sufitem, lampa, wisząca pod sufitem. (05; 00:10:00)Nie było żadnych lampek nocnych, nic nie było takiego. Co prawda, te szkoły pielęgniarskie wtedy były bezpłatne zaraz po wojnie. Po wojnie były bezpłatne i miałyśmy wyżywienie przecież. Ale rygor, jak mówię: szorowanie… Potem musiałyśmy się przebierać w mundurki, byłyśmy wszystkie umundurowane, to na te umundurowanie trzeba było wpłacić sumę dość taką, pamiętam, że rodzice musieli się wysilić, żeby mi dać te pieniądze. I potem każda stała przy swoim łóżku, a szedł tzw. obchód instruktorski. Instruktorki też umundurowane, w czepkach na głowie. Wchodziły do każdej sypialni i szukały jakiegokolwiek miejsca, na którym by znalazły kurz albo niedomytego, albo niedoczyszczonego. One szły w białych rękawiczkach. Wspinały się, piece były kaflowe, one szukały w najbardziej nieprawdopodobnych miejscach kurzu, ale myśmy też starały się je przechytrzyć i kurzu nigdzie nie było. Może w jakiejś sypialni kurz znalazły. W mojej to nie. Nigdy nie było żadnej plamy. W każdym razie wieczorem, nawet latem, trzeba było być w internacie o dwudziestej. Słońce świeci, dłużej jak w Warszawie, bo jest bardziej na zachodzie lato. Pełny dzień, drzewa zielone, park ciągnie, a tu trzeba było być w o ósmej w internacie. Jeżeli ktoś nie był, to wylatywał ze szkoły za błahą… Za nieobecność w internacie o dwudziestej można było wylecieć, być skreśloną z listy. Niezdyscyplinowana osoba nie nadaje się do zawodu pielęgniarskiego. Od szóstej rana do dwudziestej. I nauka była podzielona na semestry: trzy miesiące teorii, trzy miesiące praktyki. Przez dwa lata tak. były trzy teorie i trzy okresy praktyki, tak co trzy miesiące. Jak był okres teorii, to wykłady były do piątej po południu. Siedziałyśmy, miałyśmy takie krzesła podobno, jak na wyższej uczelni są, że miały z boku… Niby było krzesło i tu z boku był taki szerszy i tu się pisało tak bokiem.AS: Taki mały stoliczek.BG: Taki jakby stolik przyczepiony. Nieruchome. Takie szersze jakby oparcie pod łokieć, na szerokość zeszytu. I tu żeśmy sobie musiały notatki robić, podręczników nie było. Nie było żadnych podręczników, jeszcze takich dla pielęgniarek. Musiałyśmy bardzo skrupulatnie notować, wykłady były: półtora godziny wykład, piętnaści minut przerwy. Potem chyba tylko przerwa obiadowa była dłuższa, chyba półtoragodzinna przerwa obiadowa i potem znowu: półtorej godziny wykład, piętnaście minut przerwy. Był ogromny materiał do nauki, poziom był wysoki. Po trzech miesiącach zaczynała się praktyka w szpitalu, normalna, od siódmej rana do... Na różne dyżury się szło: ranny, popołudniowy albo nocny. Nocny był dziesięciogodzinny dyżur, bo o szóstej rano wstawały, a na siódmą trzeba było być w szpitalu. Od siódmej do drugiej, potem od drugiej do ósmej, a wieczorem już na ósmą trzeba było przyjechać i potem do… czy na dziewiątą, jakoś tak, że to był dziesięciogodzinny dyżur. Siedem i trzy, to na dziewiątą, tak. Mnie to bardzo wszystko odpowiadało, cieszyłam się, że będę przy łóżku chorego. Nie będę lekarzem, ale nawet mnie to… W głębi duszy to ja uważałam, że mi to bardziej będzie odpowiadać psychicznie, że będę bliżej chorego, jak lekarz. I bardzo się cieszyłam na ten zawód. Byłam bardzo taka zaangażowana, przejęta i dawało mi to bardzo dużo satysfakcji.I potem był nakaz pracy. Takie tam różne drobnostki, to już nie wiem, czy to opowiadać.AS: Oczywiście. To jest ciekawe wszystko.BG: Na przykład jak żeśmy pisały dyplom, to jechałyśmy, te dyplomantki, na oddział, miałyśmy przydzielony jakiś tam oddział szkolny i pacjentkę. Trzeba było zapoznać się z jej kartą chorobową, kartą gorączkową. Diagnoza była po łacinie wypisana, trzeba było się zorientować, na co pacjentka jest chora, przeprowadzić z nią wywiad i potem opisać ten przypadek. Jaka to choroba, jakiej wymaga pielęgnacji, czy leżenia, czy opieki. Jakie zabiegi stosowałam. I jeżeli podawałam leki, to jak działają te leki. Dlaczego ta pacjentka dostawała takie leki, jak one działały i na co pielęgniarka musi zwrócić uwagę przy podawaniu takich leków. To się potem pisało po tym dyżurze po południu. Każdy miał inną pacjentkę, najprzód nie wiedział, kogo dostanie, z jaką chorobą dostanie. Ja akurat dostałam z zapaleniem płuc i z zapaleniem oskrzeli pacjentkę. I to była praca i praktyczna równocześnie, i teoretyczna. A potem jeszcze chyba był egzamin teoretyczny, już nie pamiętam, co tam zdawałam, jakie pytania wyciągnęłam. Ale myśmy również miały egzaminy po każdych trzech miesiącach teorii, bo zawsze, jak mówię, najpierw były trzy miesiące teorii, i na każdej teorii były inne przedmioty. W okresie miałyśmy inne przedmioty, w drugim okresie miałyśmy inne przedmioty teoretyczne i potem na zakończenie teorii były egzaminy z każdego przedmiotu też. Taki egzamin, no, pojedynczo się wchodziło i dostawało jakieś pytanie. Pamiętam, że po drugiej teorii był egzamin z farmakologii. Miałam odpowiadać o działaniu jakiegoś leku, a właściwie mnie bardzo łatwo wszystko do głowy wchodziło niestety, to już właściwie nie niestety, ale dar boży, że ja słuchałam i to po prostu w głowie mi, jak na taśmę się nagrywało. Nie musiałam dużo się uczyć, żeby pamiętać. Powiedziałam, a ten lekarz – lekarz mnie egzaminował – powiedział, że tutaj się mylę i nie mam racji. Egzamin się odbywał na terenie internatu, w pokoju instruktorek. Instruktorka zawsze siedziała. Na każdym wykładzie z tyłu siedziała instruktorka-wychowawczyni i nas obserwowała, jak siedzimy. Tak że tu z przodu był wykładowca, a z tyłu siedziała instruktorka i pilnowała.AS: Żeby wszystkie uważały?BG: Tak, przez półtorej godziny. Zawsze. Taki był rygor, tam w tej szkole. I tu nagle uczennica ośmiela się mówić profesorowi na egzaminie, upierać się przy swoim zdaniu. Ja się dalej upieram przy swoim zdaniu. Profesor twierdzi, że się mylę. To był okres, kiedy myśmy nie miały podręczników, tylko robiłyśmy notatki. I jakieś tam książki były w bibliotece, ale to nie były takie typowe podręczniki, ale tam jakąś „Farmakologię” miałyśmy wspólnie w pokoju. I w czasie egzaminu wiedziałam, że ta książka… Tutaj na pierwszym piętrze się ten egzamin odbywał, a na trzecim piętrze internat i wiedziałam, że ta „Farmakologia” leży tam w moim w pokoju i ja wiem, na której stronie jest napisane to, co ja mówię do tego profesora. A ten lekarz mówi, że się mylę. I ku najwyższemu oburzeniu i zgorszeniu instruktorki, asystującej na egzaminie, ja powiedziałam: Przepraszam, panie doktorze, ale ja muszę na moment wyjść i ja udowodnię, że mam rację. To był podobno szok, który się jeszcze w szkole nie zdarzył. A ja wybiegłam, jak strzała, galopem te dwa piętra w górę po podręcznik, z podręcznikiem na dół. Ja pamiętałam, na której to stronie jest, bo ja mam pamięć taką fotograficzną. Otworzyłam, pokazałam, że ja się z tej książki uczyłam i tak tu jest napisane. No tak, to jest stara książka, dawno wydana. Nowe wyniki medycyny to już co innego mówią, (05; 00:20:00)ale to oczywiście muszę pani zaliczyć. Nie miała pani dostępu do tych nowych źródeł, no to trudno. Zdałam ten egzamin. Ale to był podobno pierwszy wypadek w szkole, żeby uczennica się tak ośmieliła zachować, z wykładowcą, lekarzem.AS: Nie miała Pani potem jakichś negatywnych konsekwencji z tego powodu?BG: Nie, nie miałam negatywnych konsekwencji, chociaż wszyscy byli zdumieni moją odwagą, bo tam był taki reżim w tej szkole. To było jak klasztor zupełnie, chociaż nie miało nic wspólnego z klasztorem. Albo wojsko, może tak jak wojsko. Żeby uczennica w ogóle… nawet instruktorce nie można było się tak stawiać, a co dopiero lekarzowi. I tutaj się uratowałam.Potem popełniłam w tej szkole następne poważne przestępstwo, za które też byłabym usunięta ze szkoły, ale to polegało na tym, że po dyżurze miałam akurat praktykę na internie, na wydziale kobiecym. W tym czasie na oddziale męskim leżał w ciężkim stanie mój powiedzmy przyszywany wujek, bo to nie był mój krewny, ale ja mówiłam do niego „wujku”, bo się nasze rodziny przyjaźniły i ja od dziecka mówiłam do tego pana „wujku”. On był w stanie terminalnym, już umierał na raka płuc, na internie. I ja tak po swoim dyżurze poleciałam do niego zobaczyć, w jakim on jest stanie i stwierdziłam, że już jest stan bardzo zły. On był niespokojny, czekał na przyjście żony. Ciągle co chwilę mnie prosił, żebym do okna patrzała, czy ona już idzie. Siedziałam przy nim, zostałam, nie poszłam na obiad do internatu. Potem o godzinie chyba ósmej siedziałam przy tym wujku, potem ta jego żona poszła. Ja dalej siedziałam, sobie myślę, nie zostawię go, nie zostawię go. I zostałam przy nim na noc, w ogóle nie poszłam do internatu. Zostałam przy nim na noc. To był pierwszy człowiek, który przy mnie umierał. I w dodatku mi bliski. I pierwszy raz widziałam człowieka umierającego tak bezpośrednio, że na moich oczach konał. Jak już ledwo mówił, trzymałam go za rękę i on nagle drugą rękę tak powoli wyciągnął na moją rękę. Potem tak zaczął tą moją dłoń ciągnąć, ja nie wiedziałam, o co mu chodzi. On tak ją ciągnie, ciągnie, ciągnie… tak mnie ciągnie i nagle mnie pocałował w rękę i resztą sił, ostatnie jego słowa: Dziękuję ci, ptaszynko. I umarł. Te pielęgniarki, które tam były dyżurne… jeszcze wcześniej to mnie… Aha, ja się modliłam głośno przy nim, bo wiedziałam, że to jest człowiek wierzący, więc się cały czas modliłam, on słyszał moją modlitwę. I potem pielęgniarki mi dały, żebym w nocy nie leciała przez Poznań, dały mi koc i na wózku takim do przewożenia pacjentów na korytarzu sobie spałam do rana. O szóstej rano jego rzeczy wyprzątnęłam, pojechałam prosto do jego żony. Tylko ona drzwi otworzyła, zobaczyła, że ja z jego rzeczami stoję w progu, to już od razu wiedziała, że on nie żyje. I potem pojechałam prosto zameldować się do dyrektorki. Wiedziałam, że muszę iść się teraz zameldować.AS: Wyjaśnić wszystko.BG: Tak. I to wszystko powiedziałam. Ona powiedziała tak: A pani sobie zdaje sprawę, że… – one do nas mówiły „panno” i nazwisko, Naporska się nazywałam, „panna Naporska” – Zdaje sobie pani sprawę, że powinna iść pani teraz na ranny dyżur. Ja mówię: Ja pójdę. – Nie, w tym stanie nie może pani, jeżeli pani całą noc nie spała. Ja mówię: Trochę spałam, od drugiej do szóstej. – Powinnam panią odesłać do domu. Ja mówię: Pani dyrektor, ja sobie zdawałam sprawę z tego, że w wysokim stopniu przekraczam regulamin, ale to był dla mnie bardzo bliski człowiek. Tym bardziej, że on miał syna, w którym ja się kochałam. Widziałam w nim przyszłego teścia. To był dla mnie bardzo bliski człowiek i niestety uważałam, że moim obowiązkiem jest zostać przy nim, żeby on samotnie nie umierał w szpitalu. I jakoś mi to uszło płazem. Fakt, że należałam do grupy tych najlepiej zdających teorię zawsze, wszystko i uszło mi to płazem wtedy. Skończyłam szkołę i rodzice się cieszyli, że niedługo pewno wrócę do Zielonej Góry i będę w szpitalu, Zielona Góra wojewódzka, duży szpital, nawet dwa szpitale wielkie. A ja dostałam nakaz pracy do Olsztyna. Dostałam nakaz pracy do Olsztyna!AS: Dokładnie po przekątnej drugi koniec Polski, tak?BG: Tak. Przecież w życiu nie byłam w Olsztynie, mieszkałam przed wojną w Toruniu, więc wiedziałam, to gdzieś tam daleko za Toruniem jeszcze będzie. Jeszcze nie wiem, czy się śmiali ludzie, czy w to wierzyli, czy kpili ze mnie, ale mówili, że tam wilki po ulicach chodzą, W dodatku to była zima, bo ja zaczęłam w lutym, jak się nie dostałam na medycynę, to zaczepiłam się na kurs, który się zaczął w lutym i po dwóch latach w styczniu się skończył. I dwa tygodnie urlopu dostałam między szkołą a nakazem pracy, czyli pojechałam jeszcze na dwa tygodnie do rodziców, żeby się spakować i jechać do Olsztyna. Tam za dwa tygodnie musiałam już się stawić w szpitalu w Olsztynie. A wtedy z Zielonej Góry do Olsztyna się dwa dni jechało, z przerwą w Toruniu.AS: Tak. Teraz się długo jedzie, a co dopiero wtedy.BG: Oczywiście. No i dla rodziców to był wielki cios, bo wiem, że bardzo czekali na mój powrót i uważali, że ja byłam z mojego rodzeństwa może najweselsza, pogodna najbardziej taka. A na pewno najwięcej śpiewająca, bo do dziś dnia od rana sobie śpiewam. Lubię śpiewać i zawsze całymi dniami, jak jestem sama, to bez przerwy sobie śpiewam. AS: Bardzo dobrze.BG: Mój taka podobno, jak w Zielonej Górze mieszkaliśmy, rodzice mieli sypialnię na dole, a my, trzy dziewczyny, nad rodzicami pokój, to mamusia mówi, że rano się budzą i tatuś mój mówi: Nasz skowronek już śpiewa. Dziewczynki wstały, bo nasz skowronek już śpiewa. I znalazłam się w Olsztynie i dostałam przydział na instruktorkę na chirurgię. W Olsztynie powstała właśnie szkoła pielęgniarstwa i uczennice, które miały przychodzić na praktykę na oddział chirurgiczny w szpitalu, to ja tam byłam instruktorką na chirurgii męskiej. Bardzo mi to odpowiadało, w ogóle lubiłam pracować z taką młodzieżą, to mi też bardzo odpowiadało, praca z młodzieżą, ale ja za wszelką cenę chciałam być pielęgniarką przy łóżku chorego. Uczennice miały praktyki, tak jak w każdej szkole pielęgniarstwa wówczas, i na wewnętrznym, i na chirurgii, i na pediatrii. A jak miały okres na chirurgii, to tam co dwa tygodnie się grupa zmieniała, zawsze były tam cztery, mniej więcej cztery praktykantki pod moją opieką. I równocześnie prowadziłam ten cały oddział chirurgiczny. Poza zabiegami pielęgniarskimi, to taka pielęgniarka, prowadząca oddział, ma mnóstwo pracy papierkowej. I ja byłam zawsze człowiekiem zorganizowanym i mnie to nie sprawiało wielkiego trudu i wysiłku, żeby wszystko skrupulatnie wypełniać: i rozchody, i… zaraz… wyraz mi wypadł z głowy akurat… morfiny, o! Na przykład skrupulatnie trzeba było każdy zastrzyk zapisywać, rozchody tych takich leków ważniejszych. I wszystko, ewidencje najrozmaitsze. Papierkowa robota była dość obszerna. (05; 00:30:00)Wiem, że wiele pielęgniarek na to narzekało, ale ja byłam człowiekiem takim sprężonym, a poza tym lubiłam tą pracę całą, cieszyłam się, że pracuję w szpitalu, więc mnie to wszystko przychodziło z łatwością. Wszystko przychodziło z łatwością i zostałam znielubiona przez koleżanki z innych oddziałów, ponieważ na takich zebraniach porównawczych, to zawsze wypadało, że mój jest najlepiej prowadzony.AS: Były zazdrosne, tak?BG: Ja myślę, że nie zazdrosne, tylko że jakbym ja też to źle prowadziła, to byłoby wspólne udowodnienie, że za dużo pracy papierkowej jest. A ponieważ ja prowadziłam wszystko, to znaczy, że się wyłamałam z solidarności.AS: Że da się to wszystko zrobić.BG: Da się to wszystko zrobić, no właśnie o to chodziło.Miałam sukcesy zawodowe, bo ciągle mój oddział był stawiany za wzór, poza tym dziewczynki, uczennice mnie lubiły. Miałam podejście do młodzieży i lubiłam z młodzieżą pracować. Nakaz pracy był na dwa lata, więc ja liczyłam, że po dwóch latach do rodziców jednak się przeniosę i już będę miała prawo sama decydować, gdzie pracuję, a muszę w Olsztynie odbębnić dwa lata. Pierwszy rok na chirurgii. No ja się czułam na tej chirurgii, jak ryba w wodzie. Dostaję zmianę nakazu pracy – do szkoły pielęgniarstwa, jako instruktorka. A powiedziałam, że przecież gdybym chciała być nauczycielką, tobym poszła na pedagogikę. Chciałam być pielęgniarką przy łóżku chorego, a nie w szkole uczyć. Nic, trudno, zmiana nakazu pracy, nie mam nic do powiedzenia, potrzebna jest instruktorka w szkole. AS: To też w Olsztynie było?BG: W Olsztynie. Tak, te same uczennice, które przychodziły na praktykę. Tylko te młodsze, bo one szły też tym trybem: trzy miesiące praktyki, trzy miesiące teorii, trzy miesiące praktyki, trzy miesiące teorii. Ale jak były dwa kursy albo trzy kursy równocześnie w szkole, czy nawet cztery, bo co pół roku, no to zawsze się to jakoś tak wymieniało, że jedne szły na praktykę, no to drugie miały teorię, te szły na praktykę, to te miały teorię.I zostałam instruktorką, i zostałam wychowawczynią grupy. Ale jak nie chcę, żeby to wychodziło na to, że ja tu opowiadam i ja się chwalę.AS: Ale nie, faktycznie tak było po prostu.BG: Ale faktycznie tak było. Tak było, że nastąpiła bardzo taka głęboka więź między moimi uczennicami a mną. Bo ja tak: zamieszkałam na terenie szkoły, miałam pokój na terenie szkoły i miałam wykłady i siedziałam potem też na wykładach lekarzy z tyłu, tak jak kiedyś sama przeżywałam. Teraz ja z pozycji instruktorki przeżywałam to samo. I wykładałam teorię pielęgniarstwa i praktykę pielęgniarstwa na sali demonstracyjnej, bo w szkole pielęgniarstwa jest sala demonstracyjna, gdzie pacjentem jest manekin w łóżku leżący i początki się na manekinie wszystko uczy. I wiedziały dziewczynki, wszystkie uczennice wiedziały, fama szybko poszła, że jestem bardzo wymagająca, Ale równocześnie po moim dyżurze, który tam kończyłam około szesnastej powiedzmy, do mojego pokoju każda uczennica ma wstęp i ja mogę ją indywidualnie uczyć, tak jakbym korepetycje dawała. Ja im to ciągle mówiłam, że ta wiedza jest wam potrzebna w pracy zawodowej, więc ja nie mogę bubli wypuszczać. Ponieważ wiem, że ta wiedza jest wam potrzebna, żebyście nie zaszkodziły człowiekowi, to ja muszę na egzaminie wymagać, ale wcześniej to możecie, ile chcecie, przychodzić do mojego pokoju, jestem gotowa z każdą z was się uczyć i tłumaczyć, i pokazywać, i wertować podręczniki. I tak było, że wpadały do mnie i w końcu byłam bardzo popularna, bardzo darzona dużym i zaufaniem tych uczennic, i przyjaźnią nawet, można powiedzieć. I nagle potem sobie pomyślałam, myślałam, że mam powołanie do pielęgniarstwa, okazuje się, że na wychowawczynię też mi daje dużo satysfakcji, ta praca taka pedagogiczno-wychowawcza, bo… Znowu koleżanki uważały, że czemu ja swój wolny czas poświęcam uczennicom, że potem te, które oczywiście ceniły bardziej swój wolny czas, moje koleżanki, no to uważały, że podkopuję zwyczaj. Że instruktorka jest instruktorką tyle godzin, koniec, ma prawo wymagać, ma prawo żądać, ale niech one się uczą. A nie, co ja za zwyczaj wprowadzam. A szkoła pielęgniarstwa wtedy była obowiązkowo… uczennice były skoszarowane, tak jak w Poznaniu, tak i tu. AS: Wszędzie w Polsce było.BG: Tak, wtedy tak było wszędzie w Polsce, że były obowiązkowe internaty, tak że ja właściwie z nimi byłam cały czas. Ale właśnie w tym drugim roku mojej pracy zawodowej, to ja w czasie urlopu poznałam mojego męża, na wycieczce w Tatry, pojechałam z koleżanką, tylko jedną, on był ze swoim bratem. Tak żeśmy się spotkali od razu pierwszego dnia. On potem mówił, że na dworcu, jak żeśmy wysiadały z pociągu, to oni tym samym pociągiem jechali, sobie już nas upatrzyli i za nami szli, a myśmy szły najpierw prosto na obiad, jakeśmy zajechały do Zakopanego w południe. Całą noc jechałyśmy i pół dnia i w Zakopanem najpierw żeśmy szły na obiad sobie gdzieś zjeść. Przy sąsiednim stoliku jakichś dwóch chłopaków usiadło. Myśmy sobie tutaj gadały, obmyślały, gdzie my ruszymy teraz, że wsiądziemy w autobus, pojedziemy do Morskiego Oka i przenocujemy w schronisku przy Morskim Oku. To był rok 1952. Ktoś mnie trąca, czy koleżanki na chwilę tą mapę mogą nam pożyczyć. To proszę bardzo. Dwa chłopaki siedzą czy trzech, byli z kolegą jeszcze. Janek był z bratem i z kolegą. Dali mapę. Potem oni się przyznali, że oni sobie nas upatrzyli, że oni słuchali o czym rozmawiamy, że idziemy do Morskiego, to jak oddawali mapy, to od razu powiedzieli: A my się wybieramy do Morskiego Oka.AS: Aha, że to niby samo wyszło z siebie.BG: Że to samo z siebie wyszło, żeśmy razem do Morskiego Oka. I tak znajomość nastąpiła, niechcący. A po roku szykowałam się do ślubu i kończyłam nakaz pracy. I wiedziałam, że już tak Olsztyn opuszczę.(06; 00:00:00)BG: Potem żeśmy z mężem mieli kontakt telefoniczny, przyjechał kilka razy. Raz żeśmy się w Łodzi spotkali, raz w Krakowie się spotkaliśmy, raz czy dwa razy do Olsztyna przyjechał z wizytą, a po roku żeśmy ślub wzięli, po roku znajomości. W Zielonej Górze był ślub, wesele, u rodziców. Mąż dostał nakaz pracy do Mielca, bo akurat w 1953 roku, w same moje imieniny dyplom obronił, 14 marca. I telegram mi przysłał właśnie w dniu imienin, to był jakby prezent imieninowy. I znaleźliśmy się w Mielcu, Janek w fabryce jako dostał… Myśmy wzięli ślub cywilny w maju, ja dalej pracowałam w Olsztynie, a on w Mielcu. A ślub kościelny mieliśmy, kiedy dopiero uważałam się za mężatkę, po ślubie kościelnym, to mieliśmy 26 czerwca i już jechałam od razu do swojego mieszkania – dwa pokoje z kuchnią dostaliśmy z fabryki. A rodzice nam dali umeblowanie. Relikt, cały komplet taki sypialny. Dużo mebli dostałam, dwa pokoje miałam umeblowane. Fotel jeszcze też z wyprawy mojej, pięćdziesiąt pięć lat ma.I okazało się w Mielcu, że jestem drugą dyplomowaną pielęgniarką na cały powiat mielecki. Wydział zdrowia nie wiedział ze szczęścia co zrobić, bo mają szpital i tam przełożona była po dyplomie, a tu ja druga z dyplomem. Najpierw no, że może powiatową pielęgniarką, ale sobie myślę nie, będę musiała jeździć gdzieś po wsiach po całym powiecie, ciągle będę w podroży, młoda mężatka. Potem miałam być pionu pediatrycznego główną pielęgniarką. A tu się zgłosiło PCK, że skoro mają pielęgniarkę z doświadczeniem szkoły, pedagogicznym, to otwierają w Mielcu szkolę pielęgniarstwa i proponują mi, żebym była dyrektorką szkoły. Bo ja w Mielcu w tej szkole w ciągu jednego roku tak szybko awansowałam, że najpierw byłam przeniesiona jako instruktorka normalnie, a chyba po dwóch czy po trzech miesiącach byłam już kierownikiem szkolenia teoretycznego, tzn. taką nad instruktorkami klasowymi. A potem byłam zastępczynią dyrektorki, a dyrektorka pojechała do sanatorium przeciwgruźliczego i ja właściwie tak praktycznie byłam zastępczynią dyrektorki w Mielcu aż do ślubu, zastępowałam dyrektorkę, więc niby takie miałam doświadczenie z różnych stanowisk. Niby dwa lata tylko, a przeleciałam tyle stanowisk przez te dwa lata.Ja byłam przerażona, jak mi to zaproponowali, ale pomyślałam sobie tak: od strony pedagogicznej to ja szkołę potrafię zorganizować, a z tych wszystkich stron papierkowych, to oni powiedzieli, że oni mi dadzą doświadczonego dyrektora administracyjnego, księgowego itd., tak że PCK mi zadbało o resztę personelu i zostałam dyrektorką szkoły w Mielcu.Wtedy to była szkoła według nowej koncepcji dla dzieci prawie, powiedzmy. Po szkole podstawowej tzw. pielęgniarki młodsze miały być szkolone do bezpośredniej pielęgnacji chorego leżącego, do tych wszystkich czynności higieniczno-pielęgnacyjnych przy łóżku chorego.AS: To była taka szkoła średnia pielęgniarska.BG: Tak. Taka przygotowująca do zawodu, to się nazywało młodsza pielęgniarka, ale to właściwie nie wypaliło i potem nie było tych młodszych pielęgniarek. Chyba tak krótko te szkoły trwały. W każdym razie ten element tych dzieci, które przyszły… Aha, szkoła była znowu też z internatem. Zorganizowałam od strony organizacyjnej, najpierw zanim uczennice się zjawiły, to trzeba było ten internat cały zorganizować, te łóżka, pościele, szwalnie z krawcowymi, które by mundurki szyły. Do lekarzy musiałam biegać mieleckich, przedstawiać się i proponować wykłady z wszystkich specjalności. Od strony organizacyjnej szkoła ruszyła, tam jakoś dobrze szło, szkoła funkcjonowała. Znowu miałam bardzo taki serdeczny kontakt z tymi moimi uczennicami. To były takie biedne dzieci, które jak raz był dzień otwarty dla rodziców, ze wsi poprzyjeżdżały te matki takie ubogie, Boże, taki był ten kąt Polski, ten Mielec był taki zaniedbany jeszcze kąt polski.AS: To jest Podkarpacie, prawda?BG: Tak, bliżej Przemyśla ten kierunek. Taki wschód, wschód i południe. To z takiej biedy te dzieci przyszły. Te matki to były… Każda w osobnym łóżku śpi! Aż ręce składały z podziwu, że każda dziewczynka ma osobne łóżko i swoją szafkę przy łóżku. Uważały, że te ich dzieci do raju trafiły. To była w dodatku za darmo szkoła i zawodu się uczyły. Były wszystkie w mundurkach, krawcowe szyły te mundurki takie dla nich równe i w jednakowych sukienkach chodziły. I że co dzień obiad. Były dziewczynki, które mówiły, że od wojny mieszkali w stodole całą rodziną. Szkoła w Mielcu istnieje do dziś dnia. Jako założycielka tej szkoły, trafiłam do encyklopedii mieleckiej. Zaraz pani pokażę tą książkę, że jestem w encyklopedii Mielca, miasta, jako założycielka szkoły. Ale niestety po roku mój mąż znowu się przeniósł służbowo z Mielca do Poznania. Byłam jeszcze parę miesięcy sama w Mielcu, bo nie mogłam szkoły nagle rzucić, ale potem jak już przyszły wakacje, to ja już wtedy też likwidowałam mieszkanie w Mielcu. Było uroczyste pożegnanie z uczennicami, a potem jeszcze miałam pożegnalną radę pedagogiczną. I ta rada pedagogiczna odbywała się na parterze, a nad nami była sala, w której siedziały wszystkie uczennice i na dół dochodził chóralny płacz. Chóralny płacz uczennic dochodził aż do tej rady pedagogicznej ostatniej. A na drugi dzień już na dworzec odprowadzała mnie tylko męża siostra, bo mój mąż jest z Mielca. Tam moja teściowa mieszkała, jego siostra jeszcze z matką. Odprowadza mnie do pociągu, a na peronie cała szkoła! Z całym personelem szkolnym stoi pięćdziesiąt dziewcząt, każda w ręce trzyma kwiaty. Ja wsiadam do pociągu, a mnie przez okno zaczynają podawać kwiaty. Dyżurny ruchu wstrzymał odjazd pociągu, ludzie rzucili się do okien, odbierali ode mnie kwiaty, upychali na bagażniku w przedziale. Cały przedział był wypełniony kwiatami. Pociąg ruszył, dziewczynki płakały na peronie. Ludzie w pociągu patrzyli, co to za osoba wsiadła do pociągu.AS: Jakiś biskup czy prezydent?BG: Właśnie. Ze zdumieniem… Ja się tu usprawiedliwiałam, że się tego zupełnie nie spodziewałam.AS: Takiego pożegnania.BG: Takiego pożegnania, nieprawdopodobnego zupełnie. Potem pisały do mnie listy, dostawałam te listy. Ja jakiś czas też do nich pisałam, odpowiadałam z Poznania. Jedna dziewczynka pisała: Pani była moją mamusią. Pani Dyrektor była moją mamusią. Ale ja nawet nie wiedziałam o tym, że ona mnie tak traktuje. To były dziewczynki, które rzeczywiście w jakiś sposób się bardzo garnęły i one były zachwycone tymi warunkami, niby normalnymi warunkami domowymi. Ale jeszcze to jak ci rodzice zwiedzali ten internat, to już właśnie mówiłam, że podziwiały, że każda ma swoje łóżko. (06; 00:10:00)A jeszcze jak tą jadalnię zobaczyły i że obiad, te kucharki dwie były…AS: To były wiejskie dzieci głównie, tak?BG: To były dzieci głównie z biednych wiosek, z wiosek zniszczonych w czasie wojny, tak że mi dziewczynki opowiadały… Jedna to mi opowiadała, że oni wciąż jeszcze mieszkają w stodole, że domu nie są w stanie odbudować, że w stodole mieszkają.AS: Nie mają środków na to.BG: Środków nie mieli, tak. To dla nich był ogromny taki skok, awans społeczny, że po szkole podstawowej mogły za darmo dalej się kształcić i zdobywać zawód. A po zawodzie były rozchwytywane od razu, bo tam był brak personelu medycznego, brakowało po wojnie. A szkoła istnieje do dziś dnia. W 1954 roku chyba, latem, całkowicie już przenieśliśmy się do Poznania. Byliśmy młodzi jeszcze oboje, mieliśmy po dwadzieścia siedem lat chyba wtedy, w pięćdziesiątym czwartym, tak. I wpadliśmy na pomysł, że ponieważ mamy meble, całe te dwa pokoje były umeblowane, łącznie z kuchnią, więc musimy i tak wagon towarowy zamówić. I wpadliśmy na fantazję, że będziemy jechać tym wagonem, ustawimy sobie łóżko i to będzie przygoda. Tym wagonem towarowym ruszamy w podróż.AS: Z Mielca do Poznania, tak?BG: Tak, ale wtedy to nie było, że przyczepiają wagon towarowy i jedzie. To było więcej postojów jak jazdy. Jechaliśmy blisko tydzień tym wagonem towarowym.AS: Niezły urlop.BG: W sąsiednim wagonie jechali jacyś wieśniacy, wieźli krowy, mieliśmy zawsze świeże mleko. Wzięliśmy ze sobą pieska małego, akurat wtedy jakiegoś szczeniaka dostaliśmy. Mieliśmy pieska, żeśmy na maszynce spirytusowej co rusz coś sobie gotowali, umeblowaliśmy sobie ten wagon. To była taka przygoda. Byliśmy młodzi i trochę szaleni. Traktowaliśmy to jako fajną przygodę. Na postojach Janek latał z wiadrem po wodę, żeby jakieś robić kąpiele, mycia. Ładnie żeśmy sobie jechali, przydział miał, w ręce papier miał, mieszkanie mamy, klucze mamy… Zajeżdżamy, to była sobota po południu, wagon się wreszcie wtoczył na dworzec poznański. Prędko trzeba było jeszcze ciężarówkę jakąś załatwić, przeładować te meble. Zajeżdżamy ciężarówką pod nasz dom, Janek mi wręcza klucze do mieszkania, lecę na drugie piętro na starówce poznańskiej w takiej odbudowanej kamieniczce. Nie mogę drzwi otworzyć. Majstruję tym kluczem drzwiach, majstruję. Sąsiednie drzwi się otwierają i jakaś głowa się wychyla: Co pani robi przy tych drzwiach? Ja mówię: Tutaj będę mieszkać. Właśnie usiłuję otworzyć, bośmy przyjechali z meblami. – Jak to z meblami? Przecież tu już mieszkają. AS: A nie pomyliła Pani mieszkań?BG: Nie, nie pomyliłam mieszkań. Ze zgrozą słyszę, tu już mieszkają i jak się wprowadzili, od razu zmieniali zamki. Ja mówię: Ale my mamy przydział na to mieszkanie. Meble stoją na dole na samochodzie. – Nie wejdzie pani i tak. Ta pani wyszła, co tu mieszka. I teraz tak: samochód, który przywiózł nas z dworca, wyładował te meble, bo się kierowca śpieszył, była sobota popołudnie. Więc wyładował na klatkę schodową. Część wnieśliśmy aż na górę, ta klatka nie była taka obszerna, więc na każdym piętrze coś stało, na drugim piętrze i na parterze. Samochód odjechał. My siedzimy na schodach, meble są ustawione aż do drugiego piętra. Przychodzi pani, otwiera drzwi naszego mieszkania, kłótnia przy drzwiach. Mój mąż był głównym energetykiem… głównym mechanikiem. Mój mąż pracował w Fabryce Maszyn Żniwnych w Poznaniu wtedy jako główny mechanik. Tak się to stanowisko nazywało: główny mechanik. A tej dzikiej lokatorki mąż był w tejże samej fabryce główny energetyk.AS: Aha, czyli mieli, powiedzmy, równorzędne stanowiska.BG: Tak. I oni mieli dwoje dzieci w wieku przedszkolnym i też czekali na mieszkanie. Mieszkania przydzielała fabryka. Jak mąż zaczął pracować, przydzielili mężowi to mieszkanie i powiedzieli, że ponieważ my jesteśmy małżeństwem bezdzietnym, to w jednym pokoju będzie mieszkał kawaler, inżynier. Ale tymczasem ten kawaler podobno wcześniej zrezygnował i w czasie, jak myśmy ładowali te meble i potem jechali z tymi meblami, sytuacja się zmieniła, wprowadzili się ci.AS: A, czyli Państwo mieli razem mieszkać, tak? Z nimi.BG: Mieszkaliśmy. Ponieważ to była sobota wieczór, więc w fabryce nie było z kim rozmawiać, jutro niedziela, nie będziemy na schodach mieszkać. Ci, okazało się, już mieli klucze, zmienili zamki, ale jeszcze mebli nie sprowadzili. Więc my na siłę zaczęliśmy wnosić swoje meble. I ustawiliśmy nasze meble w jednym… Było trzypokojowe mieszkanie, dwa małe pokoiki i jeden duży. Ale ona już trochę mebli miała, już łóżko miała w jednym pokoju, już miała kredens w kuchni. Jak ja wepchnęłam swój kredens do kuchni, to było okno i po obu ścianach przeciwległych stały: z prawej strony kredens, z lewej strony kredens. Na środek ona wepchnęła swój stół, mój się już nie zmieścił, ale żeby jakiekolwiek drzwi otworzyć, to ten stół ustawicznie jeździł. Ja, żeby otworzyć drzwi swojego, pchałam stół na jej kredens, a ona, żeby swoje drzwi otworzyć, pchała stół na mój kredens. I tak żeśmy… Taka wąska.AS: A kuchnia miała dwoje drzwi?BG: Nie, żeby drzwi od kredensu otworzyć.AS: A, rozumiem, tak, tak.BG: Tu było okno, małe okno, po obu ścianach naprzeciwległych przy oknie stały te dwa kredensy, na środku, bokiem do okna stał stół, a w kuchni była tylko kuchenka dwupalnikowa gazowa i normalny piec do palenia węglem. Ale na tym piecu do palenia węglem, to ona postawiła jeszcze swoją jedną szafkę kuchenną, na tym piecu.AS: Czyli nie można go było używać.BG: Więc pieca węglowego żeśmy nie używały w ogóle. Jeden palnik był do jej dyspozycji, drugi palnik był do mojej dyspozycji. I wzajemnie nie wolno było sobie palników zajmować, nawet jeżeli był pusty. I teraz tak: jej dwoje dzieci chodziło do przedszkola, ona chodziła do pracy, jej mąż chodził do pracy. Ja poszłam do pracy, mnie przyjęła od razu moja szkoła do pracy na instruktorkę. Ale śmiesznie było, bo tak: w Olsztynie przeszłam wszystkie stanowiska, potem w Mielcu byłam dyrektorką, a w Poznaniu byłam instruktorką klasową.AS: A, czyli znowu od początku.BG: Znowu na dół, ale to były moje koleżanki, tam wszystkie pracowały, które mnie znały, które przedtem mnie uczyły, teraz ja byłam dla nich koleżanką. Była miła atmosfera, dobrze mi tam było. I miałam bardzo blisko, szłam tyle, co jeden przystanek tramwajowy. Ja mieszkałam z jednej strony rynku, a szkoła była z drugiej strony rynku. Kawałek przez rynek przeszłam i byłam w pracy. Ale w tych warunkach ja po kolei urodziłam dwójkę dzieci, bo wprowadziliśmy się w pięćdziesiątym czwartym, w pięćdziesiątym piątym w maju urodziłam jednego syna i w pięćdziesiątym szóstym w maju urodziłam drugiego syna. I teraz: gotowanie pieluch, przecież wtedy były tylko te tetrowe pieluszki, które wymagały codziennie gotowania w kotle dużym. Przez jakiś czas to były pieluchy równocześnie z dwóch, bo ten drugi się urodził, zanim pierwszy skończył roczek. Pierwszemu do roczku brakowało jeszcze dwa tygodnie, jak już miał braciszka.AS: To praktycznie rok po roku.BG: Tak. I tak: gotowanie pieluch, gotowanie mieszanek do karmienia, tych kaszek, gotowanie obiadu dla męża – jeden palnik gazowy do mojej dyspozycji. A wodę trzeba było grzać do kąpieli dla dzieci, bo chyba jeszcze nie było ciepłej wody wtedy w kranie nawet, tylko zimna woda była w kranie.AS: Bieżąca była, tylko zimna.BG: Była, tak. I to wszystko na tym jednym palniku bardzo mi sprawnie szło. Owszem, miałam zdolności organizacyjne, mam do dziś dnia. Miałam już taki automat w głowie, co w którym momencie mam nastawiać na swój palnik gazowy i wszystko jakoś grało. Jak Tomek miał dwa czy trzy miesiące, mój mąż przeniósł się z Poznania do pracy do Warszawy. Ja zostałam z meblami, w tym jednym pokoju, z dwójką dzieci w Poznaniu.(06; 00:20:00)AS: A to nie przenieśliście się Państwo od razu?BG: Nie mogliśmy razem, bo mąż zamieszkał w hotelu robotniczym. Do fabryki „Ursus” się przeniósł. Był konstruktorem, w fabryce „Ursus” pracował na stanowisku instruktora, współkonstruktorem jakiegoś ciągnika tego ostatniego, który „Ursus” produkował, najnowocześniejszy podobno, najlepszy ciągnik, to mój mąż był współkonstruktorem tego ciągnika. I czekaliśmy, że „Ursus” miał dać nam mieszkanie. Ale to trwało około roku. Około roku byłam sama w Poznaniu, mąż przyjeżdżał zawsze jak odebrał pensję. Ot przyjeżdżał, żeby tą pensję podzielić na dwoje. Znaczy on musiał z czegoś żyć tu, a ja musiałam tam z dwójką dzieci. Przerwałam pracę zawodową, jak urodziłam drugie dziecko. Bo jak miałam jedno i byłam w ciąży, to jeszcze pracowałam, chociaż jakoś źle znosiłam tą ciążę i chwilami byłam w szpitalu.AS: Ale jak Pani sobie radziła? Z tym małym, kilkumiesięcznym Pani mogła jeszcze chodzić do pracy? W żłobku Pani zostawiała?BG: Zaraz, niech ja sobie przypomnę, jak to było. Czy ja już wtedy nie pracowałam… A nie, przepraszam, ja byłam na etacie, ale najpierw był jakiś dłuższy urlop macierzyński i potem jeszcze był jakiś urlop wychowawczy. O coś takiego było, że dostawałam wtedy mniejszy zarobek, ale jednak coś tam dostawałam, jakieś pieniądze dostawałam. I potem znowu miałam drugi urlop macierzyński, no ale było finansowo bardzo ciężko. Ciężko było, bo mąż wtedy dużo nie zarabiał, był młodym inżynierem. Dużo nie zarabiał i bardzo było ciężko.I jakoś tam tę dwójkę maluchów chowałam, prawie jak bliźniaki.AS: Tak, rok po roku.BG: Właściwie, jak teraz tak o tym myślę, to jednak jest piękny okres dla kobiety. Chociaż było dużo kłopotu. Żeby ich kąpać, to dźwigałam wanienkę z wodą do pokoju. Nigdy nie wsadzałam dwóch do tej samej wody. To nie jest ich wina, że jest jeden po drugim, każdy ma prawo mieć czystą wodę i pierwszą wodę. Więc jednego, przydźwigałam wanienkę, wykąpałam, opróżniłam, przydźwigałam drugi raz wanienkę do pokoju, drugi raz kąpałam. Ja byłam bardzo taka zawzięta, że to, że jest jeden po drugim to nie jest ich wina i mają prawo do pełnej pielęgnacji tak, jakby byli jedynakami. I jeden, i drugi ma takie prawo. I jakoś sobie radziłam, jakoś sobie radziłam. Taką miałam w sobie, jakby to nazwać, nawet zawziętość, że muszę sobie poradzić, muszę sobie poradzić. Męża nie było. Przecież jak szłam na spacer z dziećmi, no to co, to było jak z tą kozą, kapustą i wilkiem do przewożenia przez rzekę: najpierw wózek, potem małego, a duży w pokoju zamknięty, starszy. Potem… Boże, jak ja kombinowałam, którego najpierw, a którego później. Bo nie mogę tego starszego najpierw na dół, bo ucieknie mi, na ulicę wyjdzie. Jeszcze przyszedł policjant. Zostawiałam wózek na parterze. Zostawiałam wózek na paterze, przyszedł dzielnicowy: Czyj to wózek? Ja mówię: No mój. Przecież od lokatorów wiedział. Czy pani wie, że nie wolno na dole wózka zostawiać? Pani kusi złodzieja. Ja mówię: Proszę pana, jestem sama, mąż w Warszawie, dwa niemowlęta. Jest ponad moje siły, windy nie ma, na drugie piętro wózek nosić dwa razy dziennie, żeby dzieci były na spacerze przed południem i po południu. Nie, to nie jest na moje siły, trudno. Wózek zresztą nie był nowy kupiony, tylko już od kogoś odkupiony. Wcale mi się nie podobał, kupili go za moimi plecami. Jeszcze nie wyszłam z dzieckiem ze szpitala, to już wózek mąż kupił, bo był tani, a mnie się nie podobał całe życie ten wózek. Byłam nieszczęśliwa, że taki koszykowy, taki głęboki, jak koszyk te boki takie oplecione. Nie podobał mi się ten wózek wtedy. Taka byłam rozżalona, że ten pierwszy taki wózek dostał, bo był od kogoś odkupiony i tani. Potem się nauczyłam sama szyć i ręcznie szyłam dzieciakom takie, jak zaczęli raczkować, na gumce długie spodnie. I froterowali podłogi. Z takiej baji, z takiego grubego materiału, taki był, jak flanela, ale gruby. I takie te pierwsze rzeczy im szyłam. A różnych rzeczy się musiałam nauczyć po prostu, bo warunki były skromne. Pierwsze lata po wojnie, jak już były dzieci, to myśmy musieli bardzo oszczędzać i bardzo skromnie żyć. Oni szli do I Komunii św. razem obaj, Tomek miał osiem lat, Wojtuś dziewięć, a Tomek osiem. Obaj byli majowi i w maju I Komunia i dwóch do I Komunii. No wie pani, nigdy w życiu nie byłam krawcową i nagle mój mąż tak gdzieś w marcu, przyszedł, już żeśmy mieszkali… w „Ursusie” wtedy mieszkaliśmy, tak, w „Ursusie”, bo oni w „Ursusie” byli u Komunii św. I rzucił mi parę metrów granatowego materiału na stół i mówi: Rób, co chcesz, ale pieniędzy nie ma, nic więcej nie kupimy. Granatowy materiał na ubranka. „Rób, co chcesz”, a ja co? I uszyłam. Nie wiem, ja uważałam też, że to był cud, że uszyłam. Uszyłam, wymyśliłam tak: szwagier, mojej siostry mąż, we Wrocławiu mieszkający, miał ojca, który kiedyś był krawcem. I ten ojciec pokazał synowi, jak się kroi spodnie. I ten mój szwagier przysłał mi z gazety wycięty format. Tylko mi napisał: to wymierzysz, to wymierzysz, tutaj to wtedy… Tak mi w tego, jakie wymiary muszę na chłopca zrobić. Wojtek był dużo wyższy zawsze od Tomka, różnica była duża wzrostu. A jak ma wyglądać forma na spodnie, to mi z gazety wyciął. I potem mi napisał, co mam zmierzyć i co ma być wymiarem. Tak że spodnie sobie z tego wykroiłam i udały się, o dziwo, z tym że tutaj tylko wsunęłam gumkę. Oni byli szczupli, więc nie musiało się mocno marszczyć, tylko troszeczkę, tak że tu na gumce były spodnie. A górę to uszyłam zupełnie prosto, przez głowę wciągane, wycięte, bez żadnych wyłogów, bez żadnych kołnierzyków, tak, w szpic. I tu była biała koszula i aksamitka czarna. I rękawy wszyłam, rękaw wszyłam prosty i potem zrobiłam taką fałdkę i tu naszyłam dwa guziczki, tu. Tylko taką fałdkę i dwa guziczki naszyłam. Matki, których dzieci miały garnitury podchodziły do mnie: Gdzie pani dzieciom takie piękne ubranka kupiła? Takie oryginalne, jak oni ładnie w tym wyglądają. A to było przeze mnie. Jeszcze w dodatku nie miałam maszyny elektrycznej, tylko miałam główkę od starej maszyny, tylko tę głowicę i ona szyła, ale ja musiałam ręcznie to kółko obracać, więc bardzo powoli szyła. Tu posuwałam, tu to kółko, to zawsze parę ściegów zrobiłam.AS: Ciężko było Pani…BG: Ale byli. I jeszcze mnie pytali, gdzie kupiłam takie ładne ubranka. Takie przygody. To były przygody mojego życia, powiedzmy, przygody mojego życia. Musiałam liczyć się z każdym groszem, a dzieci mówią, że miały wspaniałe dzieciństwo. Aha, bo jak oni szli do szkoły… Bo jak byli w przedszkolu, to ja pracowałam. Mieszkaliśmy w „Ursusie” i jak oni poszli do żłobka, to ja już poszłam do pracy. W „Ursusie” poszli do fabrycznego żłobka, tego zakładu „Ursus”. Byli i w żłobku, i w przedszkolu. Póki mieszkaliśmy w „Ursusie”, to byłam przełożoną. Najpierw przyjeżdżałam do Warszawy, byłam pierwszą przełożoną przychodni specjalistycznej, wojewódzkiej w szpitalu Orłowskiego, tam na parterze. (06; 00:30:00)Ona jest do dziś dnia tam ta przychodnia. Tylko teraz jest o wiele większa, specjalistyczna. Wtedy była pół tego korytarza co teraz jest. Ale niedawno musiałam się dostać do specjalisty, powiedzieli mi termin za pół roku i ja wtedy nie wytrzymałam i powiedziałam: To ja tutaj zakładałam tą przychodnię i teraz mam pół roku czekać? W pięćdziesiątym… już nie pamiętam, który to był rok, jak ja tą przychodnię zakładałam. Zaraz, Wojtek… myśmy się znaleźli tu chyba w pięćdziesiątym ósmym. Ja mówię, to w pięćdziesiątym ósmym roku czy siódmym zakładałam tą przychodnię i teraz mam czekać pół roku na przyjęcie. Myli się pani, nie mogła pani tu pracować, bo nasza przychodnia powstała w 1961 roku. Ja mówię: Ja się nie mylę. Jutro przyjadę i przywiozę dokument. Poszukałam w swoich papierach angaż na przełożoną przychodni specjalistycznej. 1958 rok, data, wszystko, pieczątka jest. Pojechałam do nich, poszłam do przełożonej tej przychodni specjalistycznej, bo to z nią rozmawiałam, się powołując na to, że byłam pierwszą przełożoną. A tak nigdy nie próbowałam nigdzie obejść kolejki, ale tym razem uważałam, że muszę. Ojej, to my musimy kronikę poprawić! Naprawdę jest pieczątka. Istniała ta przychodnia. Ja mówię: Mówiłam, że istniała, jak ją sama zakładałam.I właśnie… pracowałam. Potem już nie chciałam pociągiem tu przyjeżdżać, to się przeniosłam, byłam przełożoną przychodni rejonowej w Piastowie. To do Piastowa sobie jeździłam z „Ursusa” na rowerze, bo to następna stacja, następny przystanek, to na rowerze się jeździło bardzo ładnie. I jak dzieci już poszły do pierwszej klasy, Wojtek poszedł do pierwszej klasy, to Tomek jeszcze był w przedszkolu, a ja przestałam pracować wtedy. Mąż powiedział, że lepiej, żeby jednak dzieci nie siedziały, żeby nie siedział w świetlicy. Przestałam pracować. Oni mieli jeszcze tą I Komunię potem w „Ursusie” i wtedy żeśmy się przenieśli tu do Warszawy, w 1964 roku żeśmy w tym bloku zamieszkali. Zimą, pod koniec 1964 roku.(07; 00:00:00)BG: I mąż powiedział tak: Jeżeli przestaniesz pracować, to się nigdy samochodu nie dorobimy, ale dzieci będą miały normalny dom i nie będą w świetlicy czy z kluczem na szyi biegać. I ja się bez namysłu zgodziłam, od razu. Dobrze, będziemy żyć skromniej, oszczędniej, a ja nie będę pracować, przynajmniej przez szkołę podstawową. I tak się stało. Przerwałam całkowicie pracę, zajmowałam się tylko domem, miałam czas. Moje dzieci wspominają ten okres bardzo pozytywnie, że mama tyle z nami chodziła na spacery, tyle mama o Warszawie mi opowiadała. Ostatnio mi z kolei, bo potem to się powtarzało z moimi wnukami. Wnuk mój – jeden z tych wnuków rówieśników – jak miał dwanaście lat, to powiedział: Babciu, ty chyba umiesz opowiadać nie tylko o każdej ulicy, ale o każdym domu w Warszawie. Przecież jak z tobą idziemy przez Warszawę, to my się tyle dowiadujemy. Chodziłam z nimi i robiłam z nimi wycieczki po Warszawie. I z synami. A jeszcze pierwsze wycieczki zawsze były na Cmentarz Wojskowy na Powązkach. Ile ja im opowiadałam! A w „Ursusie” jeszcze to ich uczyłam piosenek żołnierskich i harcerskich przedwojennych. Szliśmy w pole i na całe gardło śpiewaliśmy. Piosenki, które były w tym okresie komunizmu niepopularne i w ogóle nie śpiewane i nieakceptowane. A moje dzieci były wychowywane pod prąd, całkowicie pod prąd, bo były wychowywane w tradycji mojego przedwojennego wychowywania, a mój tata był wielkim patriotą i tak nas wychowywał, w tym kulcie takim historii Polski. I potem ja moje dzieci tak wychowywałam, synów tak wychowywałam. I właśnie ponieważ wtedy ich uczyłam tej historii prawdziwej polskiej, w ogóle to wszystko, wszystko… Nauczyciele mówili, że oni się w klasie wyróżniają, że są jacyś dojrzalsi, że wszystko wiedzą. Uczyli się obaj bardzo dobrze. Aha, bo Tomek dogonił brata. Tomek poszedł po roku do pierwszej klasy i po miesiącu przybiegła do mnie do domu woźna, przysłana przez dyrektorkę: Pani dyrektor prosi panią do szkoły, zaraz. Więc poszłam do szkoły, a dyrektorka mi mówi: Czy pani wie, że pani młodsze dziecko umie czytać i pisać? Ja mówię: No wiem, bo niechcący się przy bracie nauczył. Bo jak starszy poszedł, to ten mały sobie też zażyczył sobie zeszytów i wszystko odrabiał w domu. – A czy pani się zgadza, żebyśmy go przesunęli do drugiej klasy? Ja mówię: No ja się zgadzam, jeżeli szkoła sama decyduje, to ja się zgadzam. I tak się skończyło. Potem moi chłopcy wracają w „Ursusie” ze szkoły tego dnia i Wojtek mi mówi: Mamusiu, pani dyrektor za rączkę przyprowadziła braciszka do naszej klasy. I teraz siedzimy razem w jednej ławce i cała klasa się dziwi, że mam takiego mądrego brata.I szli przez życie razem już potem szkolne, aż do matury.AS: Zawsze byli w jednej klasie.BG: Zawsze byli w jednej klasie. Ale potem, jak już byli na studiach, to powiedzieli, że swoim dzieciom, jeżeli będą mieli, to tego nie zrobią. Ja mówię, dlaczego? No bo… Tomek, ten młodszy, to był bardzo śmiały i, jak to się mówi, wygadany. Takie dziecko. A Wojtuś był milczący, flegmatyczny, powolny i myśliciel. Mówią: najgorzej jak nauczycielka mówiła „jeden z Gardolińskich”. To ten, zanim się namyślił, żeby wstać, Wojtek, to już Tomek odpowiadał. I Tomek powiedział, że miał już tego dosyć, bo Wojtek tak powoli wstaje, że on musi zawsze…W efekcie obaj mieli zawsze bardzo dobre świadectwa, ale mówią: nie, naszym dzieciom tego nie zrobimy. Ale i nie mieli takich dzieci, żeby tak zrobić. W każdym razie się świetnie uczyli i wyróżniali się, bo nauczycielka w liceum mi powiedziała z nutą zniecierpliwienia w głosie… Tak ze wszystkimi rodzicami rozmawiała o dzieciach, a mnie jakoś nic. Ja do niej podeszłam i mówię: Co pani powie o moich? – Nie mam nic do powiedzenia. To nie jest normalna młodzież. Ja mówię: Ale o co chodzi? – Świetnie się uczą. Oczywiście, że nie można im nic zarzucić. A miała sama syna, takiego długowłosego hippisa czy jakiegoś…AS: A, zbuntowanego.BG: Takiego zbuntowanego. Ale Wojtek mówi: on jest w równoległej klasie. A jak ona jakiemuś tam chłopakowi w ich klasie zwracała uwagę, to ten chłopak się powołał na jej syna. Mówi: A pani od swojego syna tego nie wymaga? A ona powiedziała – moi synowie byli tym jej zdaniem tak zbulwersowani, jak wrócili ze szkoły, że jak może matka coś takiego powiedzieć swoim uczniom, przecież jest nauczycielką, ale jest matką – i powiedziała: Bo ja nie jestem wychowawczynią mojego syna. Ja jestem waszą wychowawczynią, to mam prawo od was wymagać, a swojego syna nie jestem wychowawczynią. I moi chłopcy byli tym zdaniem tak zbulwersowani, przyszli, wpadli i od progu od razu mi to mówią: Mamusiu, czy matka może powiedzieć, że nie jest wychowawczynią swojego syna? Chyba go w domu wychowuje? A co, odpuściła sobie zupełnie? Dlatego że w szkole nie jest jego wychowawczynią? AS: Ciekawe, faktycznie.BG: Mówi: sobie odpuściła zupełnie, już w domu żadnej…AS: Już go nie wychowuje, tylko szkoła.BG: No właśnie. Ale moi nie nosili długich włosów. Normalni byli chłopcy. I jak potem studiowali, to ja im ciągle mówiłam: Wiecie co, nie macie się do czego śpieszyć. Przedłużcie sobie studia. – Mamusia się zgadza? – Zgadzam się. Możecie sobie studia przedłużyć. Jak zawalicie jeden semestr, nic się nie stanie. Kończył się semestr, mówią: Mamusiu, nie udało się zawalić. Wszystkośmy zdali znowu. Znowu wszystko zdane. Ja mówię: No na przyszły semestr już naprawdę sobie przedłużcie. I tak co roku. Co roku ich buntowałam. Ani razu…AS: Ale zdawali. W terminie skończyli.BG: W terminie skończyli. Ja mówię: Nie macie się do czego śpieszyć, marne pensje w komunizmie. A bo oni mi potem mówili, że robotnicy większe pensje mieli. Ich koledzy, którzy zostali robotnikami, to więcej zarabiali, jak oni po studiach. – Ja przecież mówiłam wam, że się nie macie do czego śpieszyć. Ale się nie udało.Chociaż oni na różnych wydziałach studiowali. Obaj na politechnice, ale na różnych wydziałach: Tomek na tym, który uchodził za najtrudniejszy, najambitniejszy wydział… na politechnice… oj, to były takie trzy czy cztery litery… zapomniałam, jak to.AS: Nie za bardzo się orientuję jak jest na politechnice.BG: No właśnie. A Wojtek pojazdy, maszyny szynowe sobie wybrał. Ale teraz są obaj konstruktorami. Wojtek teraz konstruuje w Polsce najważniejsze, najbardziej prestiżowe budynki w całej Polsce, które mają ściany szklane – to jest konstrukcja mojego syna. Już pani mówiłam, zdaję się.AS: Tak, wspominała Pani.BG: Aula Uniwersytetu Jagiellońskiego, pawilon prawa Uniwersytetu Wrocławskiego, okna bazyliki w Licheniu, te największe, te, które są tym cudem, ósmym cudem świata, największe okna. Dużo takich budynków. Teraz na przykład Wojtek powiedział, że: Na biurku już mam od dawna Centrum Nauki Polskiej, które ma być wbudowane nad Wisłostradą, poniżej Biblioteki Uniwersyteckiej. O, szklenie Biblioteki Uniwersyteckiej na ul. Dobrej, Wojtek, konstrukcja. Na Dobrej mieszka moja znajoma, prawie naprzeciw tej biblioteki, no to, jak tam do niej idę, to Wojtek zawsze mówi: Niech mamusia popatrzy, jak się moje okna trzymają, jak się ta ściana trzyma, czy się nie wali. Bo ja za nią odpowiadam. Moja konstrukcja.AS: Jest bardzo ładnie na uniwersytecie.BG: Mądrych chłopaków mam. Bardzo mądrych i bardzo są związani z Kościołem obaj.(07; 00:10:00)Bardzo stworzyli rodziny katolickie. Moje wnuki, już ci studenci też, są z dominikanami związani. Ten, co został w Polsce, Bartek, to on zawsze do dominikanów. Wczoraj u nich byłam, oni mówią, on wieczorem jedzie do dominikanów. A w sobotę to sobie jeździ, tam w siatkówkę grać, a to w to, a to to… A to wyjeżdża na Ukrainę z darami od dominikanów. Już parę razy był na Ukrainie, bo należy do tej grupy, która organizuje, zbiera te dary dla tych biednych Polaków i potem jadą autokarem…AS: Przekazać to.BG: Tak, Bartek.Czyli moje życie nie było zmarnowane.<span style="white-space:pre"> </span>AS: Taki wczesny okres dzieciństwa, bo Pani trochę opowiadała o swoich zabawkach, jakie Pani wtedy miała, ale może pamięta Pani gry, zabawy… takie bardziej grupowe…BG: Grupowe, to była namiętność do zabawy piłką. Szczególnie to była grupa dziewczynek, w wieku takim powiedzmy dziesięć lat, dwanaście, no dziewięć. Takie już się czułyśmy tam trochę większe, zręczniejsze, trochę starsze, zręczniejsze. To była zabawa piłką, odbijaną o ścianę w różny sposób. Kolejność ruchów była dokładnie, nie wolno było pomylić. Ja muszę pani pokazywać te ruchy: splecione ręce, o ścianę, potem tak, potem tak, potem tak, tak, potem tak, tylko tym o ścianę i złapać, żeby piłka nie spadła. To było do dziesięciu różnych ruchów. To była szóstka, siódemka, przez plecy przerzucić o ścianę i złapać, klatka piersiowa, tak, odbijanie, kolanko, kolanko-główka, czyli kolankiem, odbiła się o ścianę, złapać główką, uderzyć jeszcze raz o ścianę i dopiero złapać. Takie bardzo skomplikowane. To było dziesięć różnych ruchów. Jeżeli się przeszło całą dziesiątkę bez skuszenia… Bo jak skusiłaś to oddawałaś następnej. I chodziło o to, która tą piłkę najdłużej przetrzyma, zanim piłka spadnie na ziemię. Po każdym ruchu można było piłkę złapać i osobno się wykonywało następną ewolucję, nie musiało być jednym cięgiem. Pierwszy etap jakby… drugi etap, to każdy ruch dwa razy, trzeci etap to każdy ruch trzy razy. A jeden ruch to polegał tym i tym, raz, piłka leży z powrotem, tak odbijam. Tak że w sumie było dziesięć tych różnych ruchów. Pod koniec były coraz trudniejsze, bo podwójne. To była namiętność niesamowita i wszystkie dziewczynki w to grały. Chłopcy się w to nie bawili w ogóle, natomiast wśród dziewczynek to była namiętność. Wracałam do domu, mamusia mówi: Bożenka znowu grała w piłkę, bo ma całe czoło czarne. Bo piłka spadała na ziemię, kurz i ten kurz na czole zostawał brudnym. Czołem się odbijało piłkę co chwilę.AS: Jak w Środę Popielcową.BG: No właśnie. Znowu brudną buzię masz. Znowu masz brudną buzię. No taka duża i tak się brudzi przy tej piłce. A to była taka gra, że trzeba było czołem odbijać.To była jedna. Bo młodsze dzieci, to w kółko, takie różne… „Chodzi lis koło drogi”… Ale ta piłka to była moja namiętność, rzeczywiście, ostatnie te lata przed wojną. To tak, to już awansowałam wtedy do starszej grupy. I to była gra na podwórku przy domu, ewentualnie na przerwach. Ale na przerwach w szkole to mało człowiek łaził. Chociaż pamiętam, że jak do szkoły szłam, to na szyjce zawieszałam siatkę z piłką. Tu na plecach tornister, bo na przerwę trzeba było zabierać własne jakieś te, kto miał. Ta piłka zresztą, to też był rarytas. Nie każdy miał piłkę w domu.Z innych… no jeszcze te klasy takie to teraz też są, co się rysuje na ziemi. A tak to innych zabaw nie pamiętam takich podwórkowych. Bo myśmy długo w tym ogrodzie były zamykane bez towarzystwa, tylko z siostrą. A potem, tak pod koniec, powiedzmy czwarta, piąta klasa… Bo jak wojna wybuchła, to ja skończyłam akurat piątą klasę, przeszłam do szóstej. Potem to już nie było zabaw, potem to już był koniec.AS: A chciałam zapytać o takie życie towarzyskie przed wojną. Może Pani pamięta, jak na przykład rodzice spędzali wolny czas.BG: A, to przychodzili, tak. Moja mama była osobą bardzo poważną i nie lubiła specjalnie życia towarzyskiego. Była osobą bardzo głęboko religijną, ale przychodzili goście i rodzice chodzili z wizytami. To były takie wizyty towarzyskie, podwieczorki urządzane. Przychodzili goście do nas, szli rodzice z wizytą do znajomych. Myśmy zawsze były nieszczęśliwe, jak rodzice wychodzili z taką wizytą; że trzy godziny nie będzie mamusi, to nam się wydawało wieczność. Chociaż przecież nie pamiętam, żeby się z nami bawiła, ale była. A jak wychodziła z domu, szła do kina, to wiedziałyśmy, że nie będzie znowu jej tak długo. Dla nas to się wydawało, strasznie długo jej nie będzie, jak idzie do kina, też jej strasznie długo nie będzie. To pamiętam. Rodzice się ubierają, no znowu idą, no tak, ich nie będzie. To tak długo się wydawało.Natomiast tatuś nam poświęcał dużo czasu właśnie i miał dar do opowiadania. I miał naturę taką otwartą bardzo. Umiał okazywać uczucia, był żywiołowy, był pełen radości, lubił śpiewać, arie operowe śpiewał sobie w domu, ładny głos miał. I jak chodził z nami na wycieczki, zawsze nam coś opowiadał, uczył nas rozróżniać drzewa, rozróżniać roślinki.Mama stwarzała poczucie bezpieczeństwa w domu; żeśmy się mogły spokojnie bawić, bo mamusia jest. Ale nie bawiła się z nami nigdy… po prostu była. Jak była, to myśmy się cieszyły, że… jakoś tak było… Przecież same żeśmy nie zostawały w domu, bo najwyżej zostawała służąca z nami, jeżeli już rodzice wychodzili, ale to już nie było to, to już nie było to. Obecność mamy stwarzała poczucie spokoju i bezpieczeństwa. Obecność tatusia to była jedna radość, jedna rozrywka. Bo na plażę z nami chodził, nad Wisłę te wycieczki… Ciągle nam opowiadał, że jeszcze trochę musimy czekać, aż te najmłodsze dorosną i będziemy za granicę jeździć. Ciągle nam to obiecywał. W końcu, jak patrzyłam, ta Basia jeszcze taka mała, Maciej jeszcze taki mały… A potem pojedziemy. A tak, to nam opowiadał wyimaginowane podróże. Właściwie geografii się uczyłam dzięki taty opowieściom, geografii świata. Na przykład czytał te książki Fiedlera, wspominałam, że się z Fiedlerem przyjaźnił, osobiście się znali. Jak Fiedler przyjeżdżał do Polski, to tata jechał się z nim spotkać, czasem do Poznania nawet, bo on pod Poznaniem mieszkał. I myślę, że czerpał tą wiedzę z tych książek potem Fiedlera i nam to przerabiał w swojej fantazji, wyobraźni, że to my jedziemy i mamy przygody.(07; 00:20:00)Ale dużo wiadomości z geografii świata to się uczyłam z tych opowieści. Barwnie umiał opowiadać. I zawsze wymyślał niesamowite przygody, które się nam niby to zdarzają, ale się dobrze kończyły.AS: Miał taką wyobraźnię.BG: Tak. Aż do wybuchu wojny to muszę powiedzieć, że miałam szczęśliwe dzieciństwo. A potem właśnie tak miałam szybko dorosnąć nagle. Ja byłam może rzeczywiście już nawet jako dziecko taka bardzo odpowiedzialna, byłam tam najstarsza. Jak tatuś mi tak poważnie odjeżdżając… Mobilizacja przyszła, to tata musiał natychmiast jechać. I tak wtedy rozmawiał ze mną, tak poważnie mi tłumaczył, że teraz ja jestem ta najstarsza i że mamusia sobie nie da rady z rodzeństwem i z nami bez mojej pomocy. Że tatuś liczy na mnie: Liczę na ciebie, na twoją roztropność, na twój rozsądek. I musisz z wszystkich sił pomagać mamie w opiece nad rodzeństwem. I te moje siostry mi do dziś dnia wypominają, że nimi rządziłam. Jak wojna wybuchła, to zaczęłaś nami rządzić. Ja mówię: No przecież dostałam polecenie od taty. Ja się tak poczułam odpowiedzialna za nie. Jeszcze Krysia to była taką moją towarzyszką, tylko półtora roku między nami było, no to myśmy były dwie takie partnerki do zabawy, do rozmów, do wszystkiego. A Basia to się wymykała jak mogła, jak miała chociażby wycierać te naczynia i to tylko metalowe chciałam, żeby wycierała, a garnki czy tam jakieś kubeczki… To ona na podwórko się wymykała. Po cichu, na palcach, żebym ja nie zauważyła i już jej nie było. Ja uważałam, że ja myję te tłustości, Krysia płucze, a Basia ma wycierać. Basia mi uciekała.AS: Jeszcze była widocznie za mała, nie czuła obowiązku.BG: Bo ona była bardzo rozpieszczona. Ona była najładniejsza z nas, wszyscy znajomi się Basią zachwycali, jak była mała, miała tam pięć, sześć, siedem. Rosła w tym poczuciu, że jest królewna. Potem królewna była nagle… chyba miała… zaraz… cztery lata… pięć lat miała, jak została zdetronizowana przez zjawienie się mojego brata.AS: Oczekiwanego syna.BG: Tak, to była zdetronizowana i ona potem miała na całe życie ten uraz. Nie lubiła z nim… Zawsze tak rywalizowali ze sobą, nie lubili się nigdy. Tak zdarza się w rodzeństwie, jak nie ma tego właściwego odstępu. Więc lepiej szybciej, o tak, jak… No ja to w ogóle, to było niezaplanowane.(08; 00:00:00)AS: Proszę o opowiedzenie o swoich korzeniach rodzinnych, o genealogii swojej.BG: Mój dziadek nazywał się Schauer, czyli był synem Michała. Jego matka miała na imię Katarzyna, z domu Mrowińska. Dziadek był wychowany całkowicie jako Polak. Jak się przedstawiał, mówi: Jestem Józef Schauer. Polonus sum. Podkreślał zawsze swoją polskość. Był człowiekiem bardzo pogodnym, z zawodu był obuwnikiem i miał po ślubie, przed ślubem to nie wiem nic o nim, ale po ślubie to miał w Chełmży przy głównej ulicy tego miasteczka duży sklep obuwniczy, a na zapleczu warsztat, gdzie kilku czeladników pracowało i te buty wyrabiali. Wtedy nie istniała jeszcze firma „Bata”. I buty były robione na zamówienie i do sklepu. Niejeden raz dziadkowie mi pokazywali ten dom i tę witrynę sklepową, gdzie potem, jak ja byłam dziewczynką, to już był zupełnie inny sklep. Jak „Bata” wprowadziła… –podobno tak, przynajmniej tak zawsze w historii rodzinnej się to mówiło – masowe tanie obuwie, to takie prywatne małe wytwórnie padały. I w czasie kryzysu, który w polskiej gospodarce był zdaję mi się na przełomie lat dwudziestych i trzydziestych, gdzieś tam rok 1930, 1931… No to wtedy się nazywało plajta, splajtował. I potem miał tylko mały, na starość, no chyba to były czasy, kiedy nie było żadnych emerytur ani rent, nie wiem zresztą, w każdym razie wiem, że dziadek już do swojej śmierci to miał mały warsztat taki szewski, gdzie buty naprawiał. Czyli byli coraz ubożsi, coraz ubożsi. Bo jeszcze wyposażyli w latach dwudziestych… trzy córki wyszły za mąż, opuściły dom rodzinny. I jeszcze wtedy mieszkali w tym dużym mieszkaniu, domu, kamienicy z tym sklepem. To były lata dwudzieste. W 1926 roku moi dziadkowie wydali za mąż wszystkie trzy córki.AS: W jednym roku.BG: Jedną w kwietniu, drugą w lipcu, trzecią w sierpniu. Mama była najstarsza, a jej najmłodsza siostra była równo dziesięć lat od mamy młodsza. Wychodząc za mąż miała lat dziewiętnaście. Moja mama miała dwadzieścia dziewięć, a ta najmłodsza, dziewiętnastolatka, też za mąż wyszła w tym samym roku po mamie. Śmiesznie, dziwnie trochę.A potem już przyszedł ten kryzys światowy i w kryzysie już potem dziadkowie żyli skromnie w małym mieszkanku, we dwoje już tylko mieszkali. Przenieśli się właśnie do tej, co pokazywałam na zdjęciu, do tej facjatki, przy samej katedrze. Jak jeździłam do babci na wakacje, to byłam mała przed wojną, jak wyglądałam przez okno, to nos miałam w pelargoniach zawsze na oknie. Zawsze żeśmy siedzieli z babcią przy oknie, bardzo mi się podobało to wygwieżdżone wieczorem. Babcia się ze mną modliła, patrzyłyśmy na niebo i na kościół. I te wygwieżdżone niebo, które tak z dzieciństwa, pamiętam, nad Chełmżą, która jeszcze tak nie była oświetlonym bardzo miastem. Więc się widziało tę niezliczoną ilość gwiazd na niebie. I widać było jezioro z babci okna i te wieże kościelne. No tak, to są piękne moje wspomnienia z dzieciństwa. Zawsze jechałam do Chełmży, jakbym jechała do raju, mimo że miałam w domu pokój razem z siostrą, pełno zabawek, przecież własny pokój miałyśmy, zabawek miałyśmy niezliczoną ilość, rzadko która z moich koleżanek posiadała tyle, co ja. Bo nawet miałam szkołę dla lalek, z rzędami ławek, takimi, jak w prawdziwej szkole. Sklep dla lalek, też szuflady pełne różnych wiktuałów, kakao schodziło najszybciej. Co chwilę trzeba było uzupełniać w kuchni kakao i cukier w szufladach.AS: Bo lalki zjadały.BG: Tak. Natomiast mąka, ryż, sól, to raczej nie miało wzięcia, ale były te produkty w szufladach w sklepie moim.AS: A Pani przodkowie ze strony ojca z kolei?BG: Ze strony ojca. Mój ojciec stracił ojca mając dwa latka, więc go w ogóle nie pamiętam i nic o nim nie wiem. Był z wykształcenia… zaraz… siodlarz… nie… wyrabiał… oj, teraz zapomniałam, trochę inna nazwa była. Warsztat miał. Umarł. I przecież w tamtych czasach, to był rok 1895 jak umarł, tata miał dwa latka. I ona biedna, ta babcia, zajęła się handlem warzywami. Chodziła na wieś, kupowała tam tanie warzywa i potem na rynku sprzedawała. Tak że się tatuś wychowywał w bardzo skromnych warunkach. Mimo to ona na głowie stawała, żeby zapewnić mu wykształcenie. I tata skończył średnie wykształcenie i potem jeszcze jakieś zawodowe. Umarła w 1915 roku, jak tata był na froncie. Przecież mieszkali w Inowrocławiu, czyli zaborze pruskim, i tata był zmobilizowany. Jak wojna wybuchła czternastego roku, był zaraz zmobilizowany i pod Verdun nawet był, tam w tych okopach. W 1915 roku był ranny… Tak, bo drugi raz był ranny w wojnie bolszewickiej, w 1920 roku chyba to było. A pierwszy raz to ułamek mu utkwił w klatce piersiowej chyba dwa albo centymetr koło serca i do śmierci ten odłamek był nieusunięty. Całe życie, tatuś mówi, ten odłamek nosi. Bo wtedy, w 1915 roku, to lekarze uważali, że jest za blisko serca, żeby je wyjmować. To były takie czasy jeszcze w medycynie, że się bali.AS: No tak, operacja na otwartym sercu.BG: No właśnie. Gdzieś tam w pobliżu serca tkwił ten odłamek.AS: Jeszcze chciałam zapytać właśnie o rodziców. Bo wiem, że Pani ojciec był takim zawodowym wojskowym, oficerem, jeszcze przed wojną…BG: Tak. Przeniesiony w stan spoczynku w 1924 roku. W randze porucznika był wtedy, ale miał pięć centymetrów krótszą nogę i został przeniesiony w stan spoczynku. Dostawał emeryturę wojskową. AS: Wie Pani, w których on dokładnie formacjach służył jeszcze przed wojną?BG: 68 Pułk Piechoty we Wrześni.AS: Aha. I tam był cały czas oficerem.BG: Tak, tak. A wcześniej to… no w tych dokumentach wojskowych to jest wszystko tam wyszczególnione. W każdym razie, chwileczkę, musiałabym zajrzeć do tych dokumentów. Bo wiem, że się przeniósł szybko do Dowbora-Muśnickiego, ale nie wiem, w którym to było roku. Wygląda na to, że od czasu jak był ranny to już potem, jak miał ten odłamek koło serca, to już nie był w niemieckim wojsku później, z tego co tatuś tu napisał. Nie, był. Rzeczywista służba wojskowa do 1918 roku… Potem w osiemnastym I Korpus Polski, potem osiemnasty… to lata wojenne, tak, też był w wojsku. Potem był w szpitalu, bo drugi raz był ranny w wojnie bolszewickiej i miał strzaskaną kość udową. (08; 00:10:00)I leżał w szpitalu. Strasznie długo wtedy leżał w szpitalu, ponad pół roku. Wyszedł z pięć centymetrów krótszą nogą. Dostawał buty ortopedyczne całe życie, nawet w czasach komunistycznych po wojnie. Co roku dostawał nowe buty. Musiał przyjeżdżać do Warszawy i były robione, bo to były robione buty.AS: Na wymiar.BG: Na wymiar, tak. Wewnątrz buta pięta była pięć centymetrów w górę podniesiona, tak że na zewnątrz te buty wyglądały normalnie, jak normalne buty. I tatuś właściwie, jak chodził, to może jakby ktoś się bardzo bacznie przypatrzył, że tak jakby lekko na tą jedną nogę utyka, ale minimalnie. Właściwie to my, jako dzieci, żeśmy tego nie widziały w ogóle, że tatuś ma nierówne nogi. Nawet żeśmy tego nie zauważyli. W wojsku był do 1924 roku. Przeniesiony z Wrześni… W powstaniu wielkopolskim brał udział, potem był u Dowbora-Muśnickiego, potem był już nie wiem gdzie, ale na froncie wschodnim. Gdzieś ta noga była strzaskana w okolicach koło Bobrujska… Ja nawet nie wiem dobrze, gdzie Bobrujsk, ale to jest gdzieś zdaje mi się na północny… Może to jest Białoruś teraz. Nie mam pojęcia, gdzie ten Bobrujsk. AS: Też musiałabym sprawdzić, szczerze mówiąc.BG: Tatuś zawsze mówił, że od niewoli bolszewickiej uratował go jego koń, bo z tą strzaskaną nogą… Mówi, wszystkie jego… kufer oficerski i jego notatki, jego zapiski, jego dziennik, wszystko się dostało w ręce bolszewików, bo to był czas, kiedy bolszewicy na Warszawę parli. Ale przed niewolą uratował tatusia jego koń, który gnał, jak wicher i wyniósł go poza teren bitwy. Czyli koń pędził na zachód.AS: W stronę Polski.BG: Tak. I ciężko ranny tatuś z ciężkim upływem krwi, ale przeżył i był w polskim szpitalu. Potem był ewakuowany do szpitali… chyba aż trafił do Poznania do szpitala i leżał w szpitalu aż pół roku. A potem wrócił do wojska i we Wrześni był właśnie, w tym pułku we Wrześni. Z moją mamą znali się od dziecka. Znali się od dziecka dlatego, że mój dziadek ze strony matki i tatusia matka, Katarzyna, która go wychowała, byli rodzeństwem przyrodnim, czyli pochodzili z jednej matki, a dwóch jej kolejnych małżeństw. Ona owdowiała mając syna, nie przepraszam, głupstwa mówię. Nie, to tatusia babcia, mojego taty babcia dwa razy za mąż wychodziła. I z jednego małżeństwa miała Józefa Schauera, a z drugiego małżeństwa miała Kasię Rowińską. AS: Rozumiem. Czyli tak naprawdę Pani pradziadkowie byli przyrodnim rodzeństwem, tak można powiedzieć.BG: Tak, tak. W każdym razie wiem, że…AS: Tam się rozdzieliła ta rodzina.BG: Tak, że potem to musieli… ślub, rodzice moi musieli się starać o taki indult papieski, czy jakieś taki, w wysokich szczeblach Kościoła i to długo trwało, zanim to pozwolenie przyszło i dlatego ten ślub był dopiero, jak mama miała dwadzieścia dziewięć lat.AS: Musiało przejść przez te wszystkie instancje kolejne.BG: Tak, instancje kolejne, te wnioski. I pozytywne przyszło pozwolenie na to małżeństwo i wtedy dopiero się pobrali. I ja się urodziłam rok po ślubie, czyli… w 1926 roku był ślub, w 1927 roku ja przyszłam na świat, jako pierwsze dziecko. Ale to była wielka miłość moich rodziców. Naprawdę oni… To takie miłości właśnie, jak z powieści, które trwały od początku po grób. Od początku po grób.AS: Opowiadała Pani nieco o przedwojennych obchodach Bożego Narodzenia w Pani domu rodzinnym. A jak Wielkanoc była świętowana? Czy jakieś potrawy były, których już teraz nie ma?BG: Tak, Wielkanoc była również świętowana, ale o potrawach… My dzieci żeśmy nie przywiązywali wielkiej wagi do potraw, więc nie potrafię powiedzieć o potrawach. Natomiast czekaliśmy w napięciu na poranek wielkanocny, bo przecież przychodził zając ze słodyczami i zostawiał gniazdka. Śmieszne, bo zając, a gniazdka.AS: To jest taka zachodnia tradycja. Ja pochodzę ze Śląska, u nas też to było. Zajączek tak zwany.BG: Zajączek. Więc rano świtem żeśmy szukali w tym czteropokojowym mieszkaniu w Toruniu. Gdzieś tam dla każdego było coś ukryte – gniazdko ze słodyczami, jeszcze wyłożone z bibułki zielonej siankiem takim bibułkowym, poszatkowanym, no i różne słodycze. Ale pamiętam, może miałam wtedy… zaraz, jak wojna wybuchła, miałam lat dwanaście… no może miałam wtedy dziewięć lat albo osiem, jak my biegamy po mieszkaniu, a w przedpokoju – patrzymy, siedzi zając żywy! Myśmy myślały, że to był zając, a to był królik, specjalnie przez tatusia wypożyczony. Dał chłopakowi, który hodował króliki, tam parę złotych. Świtem przyniósł królika, chociaż na pół godziny do nas do mieszkania i chłopak przyszedł. Wpuścił do naszego mieszkania, a tatuś powiedział, że zając nie zdążył uciec. Co to była za radość, co to był za pisk, co to było za szaleństwo radości! Biedny zając siedział, króliczek przerażony przy ścianie. Wolno nam było go pogłaskać i zaraz trzeba go było wypuścić, bo „przecież on się boi, on musi wrócić do lasu” i myśmy to oczywiście z pełnym zrozumieniem przyjęły z moimi siostrami młodszymi. A chłopak za drzwiami czekał, właściciel. W każdym razie to rodzice nam taką zrobili niespodziankę. To tatusia pomysł, tatuś miał takie pomysły szalone. Mamusia była osobą bardziej taką… Właśnie przez to, że była z matką rozdzielona w dzieciństwie, to miała taki charakter bardzo raczej poważny, melancholijno-refleksyjny. Mamusia to zawsze tylko mówiła: Co ty wymyślasz dla tych dzieci? Albo: Co ty z nimi wyprawiasz? Na przykład wieczorem to było zawsze… Nie było bajek na dobranoc ani telewizorów, ale tatuś był. I cała czwórka żeśmy obsiadali fotel przy tatusiu i codziennie wieczorem tatuś nam opowiadał, że jedziemy z tatusiem przez świat. I jechaliśmy. Boże, co za przygody! Najbardziej pamiętam, jak jechaliśmy przez Antarktydę. Psy ciągną sanie, tu zaspy, tu lodowiec, tu kry lodowe, tu się trzeba przeprawiać, tu niedźwiedzie białe chodzą, tu pingwiny chodzą. Poznawałam geografię świata ze wspaniałych opowiadań ojca, który był urodzonym opowiadaczem, miał zdolności rzeczywiście wspaniałe. Moja mama zawsze siedziała, coś tam sobie robiła, często haftowała i tylko od czasu do czasu mówiła: Wicu, Wicu, co ty wymyślasz? A my, dzieci, byłyśmy zachwycone tym. Takie przygody z tatusiem! Przez afrykańskie dżungle jechaliśmy. Geografię poznałam z opowiadań taty, zanim miałam w szkole geografię. Zanim miałam lekcje geografii, to ja już wiedziałam, gdzie jakie klimaty można spotkać, jaką roślinność, jakie przygody, jakie zwierzęta żyją gdzie, na jakim kontynencie. To wszystko wiedziałam. Jak żeśmy podglądali tygrysy… A tu tygrys, a tu może lew idzie, a tu pustynia, a tu wielbłądy… Boże! To właściwie się nie dziwię tym mamy westchnieniom: Wicu, Wicu, co ty wymyślasz?AS: Jeszcze chciałam zapytać o wykształcenie Pani mamy, bo mówiła Pani, że ona odebrała w klasztorze wykształcenie, tak?BG: Wykształcenie, ale to było wykształcenie domowe. No znała francuski biegle, grała pięknie na pianinie. Jakie miała inne przedmioty, to ja nie wiem. Dobrze mówiła po niemiecku, bo to były czasy pruskie, jeszcze jej dzieciństwo. Dobrze mówiła po francusku.(09; 00:00:00)BG: Moja mama, bym powiedziała, była ogólnie wykształcona. Miała nauczycielki, przychodziły tam i uczyły mamę, bo przecież pięknie pisała, była bardzo oczytana. Dużo czytała całe życie.AS: Wszystko w warunkach domowych się wtedy odbywało? Takie kształcenie kobiet w tamtych latach pewnie.BG: Nie! Ach! O, widzi pani, ja takie mam zaniki pamięci. W szkole średniej to już ją ciotka wysłała do Wrocławia, bo to był jeden wtedy przecież zabór. Wiem, że mieszkała na pensji we Wrocławiu i była w jakiejś szkole średniej we Wrocławiu. Teraz moja siostra mieszka we Wrocławiu. Czasem mamusia nam pokazywała ten dom, gdzie się mieściła ta pensja, nad Odrą, blisko rzeki.AS: I to miało statut takiej szkoły średniej? Gimnazjum, liceum, coś takiego.BG: Tak, tak. Zupełnie bym o tym zapomniała, potem nagle mi się otwiera jakaś klapka.AS: A jeszcze chciałam zapytać, czy ojciec może opowiadał Pani i Pani rodzeństwu o swoich takich doświadczeniach na przykład z wojny polsko-bolszewickiej? Czy on snuł jakieś opowieści, czy raczej nie chciał do tego wracać?BG: Opowiadać, to chyba nam nie opowiadał, ale ja mam…AS: Bo ja wiem, że Pani ma jego wspomnienia spisane.BG: Mam jakiś zeszyt spisany, ale prawdę mówiąc, to ja tego tak dokładnie nie… Nie, ja to nawet przepisałam na maszynie, faktycznie, co ja mówię. Przepisałam to na maszynie dla mojej siostry jednej, dla synów. Tam taki fragment opisał, pewien wycinek z wojny. To jest opisane i to gdzieś mam, mam ten maszynopis, bo tatuś miał takie pismo wyrobione. I jednak to odczytałam całe, przepisałam na maszynie. Ale to jest fragment, to jest fragment kilku dni, dotyczących już defensywy właśnie, na tym froncie, jak się wycofywali. Parę dni opisanych jest.AS: Taki wycinek, można powiedzieć.BG: Tak, tak.AS: Rozumiem. A jeszcze mam kilka pytań o okupację, o której Pani mówiła, a tak, żeby połączyć te fragmenty w całość. Wspominała Pani, że w pewnym momencie Pani mama wniosła jakby takie podanie o możliwość wyjazdu do ciotki do Warszawy. I…BG: Trzeba było czekać na pozwolenie. Mimo że się zostawiało cały dobytek.AS: Kiedy to dokładnie miało miejsce i jak to przebiegało? W jakim celu?BG: To miało miejsce w 1940 roku. W 1940 roku już tatuś… Stalagi rozwiązywali, jeśli się nie mylę, na wiosnę 1940 roku. Wtedy nagle pojawił się w domu tatuś, a wcześniej już szukało go gestapo. W tym domu na Koszarowej, jak mieszkaliśmy, to gestapo wpadało do nas, dwa razy przeżyłam to, wpadało do mieszkania, szukając gdzie jest tata. Gdzie jest Wincenty Naporski? – Pojechał na wojnę, na front wschodni. I nic nie wiemy. I faktycznie nic wtedy nie wiedzieliśmy jeszcze. Nawet wtedy jeden Niemiec mnie złapał za ramiona, ja byłam chudym, małym dzieckiem i tak mnie trzepał, jak ścierkę. Trzymając mnie za ramiona, nogi mi latały nad podłogą, on całą trząsł mną. Jeszcze po polsku nawet mówił: Ty głupia dziewucho, natychmiast powiedz, gdzie twój tata! W życiu nikt na mnie nie mówił „dziewucho”. Tym bardziej „głupia”, jak byłam najlepszą uczennicą. W ogóle byłam przerażona, ale wpadła sąsiadka, która znała biegle niemiecki, wiedziała, że my jesteśmy same, bo jak mamusia wychodziła, to zawsze mówiła sąsiadce, żeby miała na nas oko. I ta sąsiadka znała biegle niemiecki i była bardzo taka odważna i pyskata bym powiedziała. I zaczęła wrzeszczeć na tego Niemca, że ma zostawić dzieciaka w spokoju. I jakoś tam ten. Myśmy wtedy nie wiedzieli, co z tatusiem, ale wiedzieliśmy, że gestapo na tatusia poluje.A zaraz na początku okupacji Niemcy wydrukowali plakaty z rozstrzelanymi i na tym było tatusia nazwisko, tylko nam się to… Że niby jest już rozstrzelany. Ale nam się wydawało to nieprawdopodobne, bo tatuś był w 1939 roku zmobilizowany i wysłany na front rosyjsko-łotewski. Tam było w tym narożniku na Wilnem, gdzie kawałek mieliśmy granicy z Łotwą i potem z Rosją, to gdzieś tam w KOP-ie tata był. I potem dostali rozkaz, jak Rosjanie zaczęli przekraczać polską granicę, to do tatusia placówki doszedł rozkaz, że mają przekroczyć granicę na Łotwę. Tak jak na południu na Rumunię polskie oddziały przechodziły. To tam przechodzili na Łotwę, bo Łotwa była neutralnym państwem wtedy. Ale myśmy wtedy o tym nic nie wiedzieli, myśmy nie wiedzieli, czy tatuś się dostał w ręce Rosjan, nic nie wiedzieliśmy, jak to gestapo go szukało. I potem tatuś nagle się znalazł, był w tym stalagu ze swoimi żołnierzami. Stalagi rozwiązywali. Tatuś się zjawił w Toruniu, mamusia mu powiedziała, że: Gestapo cię szuka. I zaraz po paru godzinach już wyjechał natychmiast z Torunia. Parę godzin tylkośmy go widzieli. Ja wiem, że ja go nie poznałam, bo był chudy, jak wiór i miał czarną brodę, zapuścił. Nigdy w życiu, zawsze był ogolony, a tutaj miał czarną brodę, długą, był chudy, jak wiór zupełnie. I wyjechał. I potem jednak zaczęła do mamusi pisać, właśnie przychodziły listy podpisane „Zosia”. Potem się dowiedziałam, to były właśnie listy od tatusia. „Przyślij mi tą sukienkę w czerwone paski.”AS: Już Pani właśnie mówiła, że się Pani bardzo zgorszyła tymi listami.BG: Jaka bezczelna Zosia! Jeszcze do mojej mamy biednej, że ma jej jakąś sukienkę przysyłać.Więc mamusia potem już też chciała się dostać do tego gubernatorstwa. Tym bardziej, że naprawdę w Warszawie mieszkała mamy siostra, tzn. oni z Poznania też się wcześniej przenieśli. Już byli w Warszawie, już mieszkali w jakimś tam mieszkaniu na Hożej w oficynie. I mamusia napisała podanie, że „w związku z tym, że w Warszawie mieszka moja siostra”, prosi o zezwolenie na wyjazd z dziećmi. I żeśmy tak czekali z dnia na dzień, z dnia na dzień na to zezwolenie na wyjazd i w końcu to zezwolenie na wyjazd przyszło. A jednocześnie już na Koszarowej widać było, że wysiedlają wieczorem ludzi. Myśmy z tych okien patrzyli w tę stronę ulicy, to widziałam w nocy, jak ludzie z walizkami byli prowadzeni do samochodów. Zawsze po ciemku, wieczorem. AS: Czyli się udało dostać to zezwolenie?BG: Udało się dostać to zezwolenie.AS: Matka tylko z dziećmi, czyli z Panią i z rodzeństwem się przeniosła do Warszawy, a ojciec dalej się ukrywał w tym czasie?BG: Ale ojciec w gubernatorstwie już był. I tata w gubernatorstwie trafił do Lublina. W Lublinie znalazła się grupa z Torunia, nawet naszych znajomych. I tam tatuś zaczął pracować, jako tłumacz nawet w takiej firmie… hurtowni drzewem opałowym, oczywiście tam był kierownik Niemiec, ale potrzebował tłumacza i tatuś tam pracował, jako tłumacz. I do spraw kontaktu z tymi nadleśnictwami… do spraw kontaktu z nadleśnictwami… gdzie się zamawiało te wagony drzewa. Potem się udawało tatusiowi czasem trochę drzewa do jakiejś polskiej piekarni czy do tego klasztoru Karmelitów udało się czasem skręcić.AS: A jak to się stało, że Pani rodzina dotarła do Lublina w końcu? Bo to z tej Warszawy bezpośrednio, tak?BG: Tatuś się skontaktował z tą rodziną w Warszawie, bo jak uciekł… Najpierw jak się znalazł w Łodzi, co go ten brat ordynansa przeprowadził przez zieloną granicę i pojechał prosto do Warszawy, bo miał adres już cioci. Ciocia już była wtedy w Warszawie. Więc pierwsze oparcie miał tam u cioci na Hożej. W jaki sposób się skontaktował z tym Lublinem, to już nie wiem, jak tam trafił. Potem już z Lublina do nas napisał, że (09; 00:10:00)podpisywał się „Zosia”, ale już wiedzieliśmy. Ja mam nawet te listy, wszystko mam, mamusia zachowała te listy. I napisał, że „jak już dostaniecie to zezwolenie na wyjazd” i pojechaliśmy najpierw do Warszawy, to „zostańcie tam chociaż trzy dni, bo mają tam jeszcze dobre kakao przedwojenne, niech dzieci chociaż trochę użyją”. AS: Czyli ta Warszawa to był tylko taki punkt, przystanek, żeby dostać się do Lublina.BG: Tak, trzy dni tylko byliśmy tam u cioci. Dwa malutkie pokoje w Poznaniu mieli. Mieli jednego syna tylko, ciocia miała, miała w Poznaniu czteropokojowe, piękne, wielkie mieszkanie. A tam na Hożej miała dwa pokoje w amfiladzie małe, w oficynie, podwórko studnia.AS: Mroczno trochę.BG: No, mroczno. Ale tam była też ta moja babcia z Chełmży, która owdowiała w 1940 roku… nie, w czterdziestym pierwszym… Zaraz, jak to było… Nie, babci jeszcze nie było wtedy, babcia dopiero w czterdziestym pierwszym pojechała do cioci. Tak, to tam babci wtedy nie było, tylko ciocia.AS: A później ojciec został jakoś tak całkowicie zdemobilizowany, tak? Po tym 1940 roku już nie walczył w żadnych formacjach?BG: Nie.AS: W jakiejś konspiracji też nie działał? W ogóle się nie angażował. Po prostu został z rodziną, tak?BG: Tak.AS: A jeszcze opowiadała Pani o tym mierzeniu czaszek na gestapo, ale to było też poza nagraniem, tak że chciałabym, żeby Pani jeszcze opowiedziała o tym wydarzeniu. Tak, bo to jest bardzo ciekawe.BG: Aha, że nagle… Który to był rok… Może koniec czterdziestego trzeciego albo początek czterdziestego czwartego, ale nie jestem pewna już. W każdym razie Niemcy przyczepili się do tego, że moja mama jest z domu Schauer, a zatem że my jesteśmy Stammdeutsche, czyli pochodzenia niemieckiego. I wezwali tatusia najpierw na gestapo, tatuś dostał wezwanie na gestapo. Byliśmy wtedy wszyscy przerażeni. Tatuś wrócił. Ja wtedy w Lublinie szkołę handlową skończyłam dwuletnią. Przyszłam ze szkoły i rodzice mnie poprosili na rozmowę. Też mieliśmy dwa pokoiki w amfiladzie w suterenie, tak jak ciocia Maniusia w Warszawie, tylko my w Lublinie tak mieszkaliśmy. I jeden jedyny raz widziałam mojego tatę płaczącego, rozpaczliwie płaczącego. Z płaczem mi powiedział, że gestapo mu powiedzieli, że albo przyjmuje do wiadomości, że jesteśmy Stammdeutsche, nie Volksdeutsch, tylko Stammdeutsch, taka trzecia kategoria, ale jednak Niemców. I ma to podpisać albo dzieci i tak zostaną zabrane na wychowanie niemieckie do sanatorium w Górach Harzu, czyli gdzieś tam za Dreznem. Dzieci muszą jechać tam na odpowiednie wychowanie. Rodzice przerażeni, tatuś płacze. To był rok 1943, ja miałam wtedy szesnaście lat już przecież w czterdziestym trzecim, siedemnasty rok. Jeszcze polecieli rodzice do karmelitów, bo bardzo byliśmy zaprzyjaźnieni z klasztorem karmelitów. Mieszkaliśmy na ulicy Karmelickiej, zaraz obok był kościół. Mamusia była człowiekiem bardzo religijnym, mamusia tam poznała tych ojców. Mnie z moją młodszą siostrą, to tam zaprowadziła zaraz do takiego sędziwego ojca, którego przedstawiła nam. Swoje córki przedstawiam ojcu i proszę, żeby ojciec je objął opieką duszpasterską. Będą przychodzić tylko do ojca do spowiedzi. Chodziłyśmy do znajomego księdza do spowiedzi i w ogóle karmelici zaprzyjaźnili się z rodziną. Aha, jeden z karmelitów, potem się dowiedziałam, że on ma kontakt z AK w lesie, jeździ jako kapelan do lasu. I przewoził… Przez tych karmelitów… Ojciec Ireneusz, staruszek, kazał mamusi iść do… Mieszkaliśmy blisko szpitala, który został częściowo szpitalem wojskowym, niemieckim, Niemcy przejęli ten szpital, ale tam były siostry szarytki. To były pielęgniarki, aptekarki, farmaceutki. I że mamusia ma się zaprzyjaźnić z siostrą, która była kierowniczką apteki przyszpitalnej – siostra Teresa. Siostra Teresa, po wojnie się dowiedziałam, była członkiem AK. Była farmaceutką, prowadziła szpital. Mamusia mnie zabierała ze sobą do siostry Teresy, bo u siostry Teresy pracowała taka moja rówieśnica, jako pomoc apteczna, sprzątaczka, powiedzmy, w aptece. Młoda dziewczyna, sympatyczna, która w ten sposób ukrywała się przed wywózką na roboty do Niemiec. Żeśmy się zaprzyjaźniły. A siostra Teresa ładowała mnie do kieszeni płaszcza zimowego – i mufki się nosiło wtedy. Wie pani, co to mufki?AS: Tak.BG: Ja miałam taką dużą mufkę, taką głęboką, tam mi ładowała różne lekarstwa, środki opatrunkowe i ja przechodziłam przez tą portiernię. Tam w portierni siedział żołnierz niemiecki. Taka dziewczynka… Wiedział, że idę do apteki, zawsze wiedział, że ja idę do apteki. Patrzał na mnie, ręką machał. A siostra Teresa mówiła: Prosto do karmelitów, do ojca Roberta. I ojciec Robert z radością wypakowywał moją mufkę, mówił: Jeszcze dziś wieczorem to będzie w lesie.AS: Aha. Czyli pomagała Pani partyzantce, tak?BG: Ale ja nawet sobie nie zdawałam sprawy z tego. Nawet tak sobie myślałam: w lesie… Tak jakoś mało wiedziałam o… Wydaje mi się, że byłam dziecinna bardzo. I nie zdawałam sobie sprawy z tego, że mnie coś grozi, jakby mnie na tym przyłapali, sobie nie zdawałam sprawy.AS: A czy ten proceder trwał długo? Kilka razy się udało Pani przenieść?BG: No z kilka razy na pewno. Może z dwa, trzy miesiące trwał.<span style="white-space:pre"> </span>Zaraz, do czego myśmy zmierzali? Do tego, jakeśmy się znaleźli w Czernej?AS: Tak, ale jeszcze wcześniej miała Pani opowiedzieć o tym, jak znalazła się Pani na gestapo, razem z rodzeństwem. I tam te pomiary.BG: No tak! Zanim to jeszcze było podpisane, no jasne, bo że najpierw muszą zbadać, czy mamy cechy rasy germańskiej. I w związku z tym cała czwórka ma się zgłosić na gestapo o określonej godzinie do określonego pokoju. Mamusia powiedziała, że niestety wygląda na to, że albo tatusia zaaresztują, albo musimy tam iść. Ja jestem najstarsza, nie będą nas odprowadzać rodzice, bo mogliby tatusia zatrzymać, nie wiadomo co, gestapo to nie ma co. Że ja z rodzeństwem muszę tam iść.Teraz byłam w Lublinie, chyba rok temu, jak spojrzałam na ten gmach, to jeszcze stary dreszcz mi po plecach przeszedł. Na Krakowskim Przedmieściu w Lublinie, tam, gdzie to gestapo się mieściło. Jeszcze ze strachem tam patrzałam. To jest hotel chyba teraz. I poszliśmy tam, mój brat miał wtedy siedem lat chyba, najmłodszy. I takimi dużymi cyrklami półmetrowymi mierzyli nam czaszkę.(09; 00:20:00)Stwierdzili, że mamy oczy piwne, że jesteśmy bruneci raczej, ciemnowłosi, wszyscy czworo. Tatuś był czarnowłosy, brunet, a mamusia była szatynka. I nie pamiętam, jakie nam tam jeszcze robili badania. Czy krew pobierali… To już tego nic nie pamiętam. Pamiętam te cyrkle tylko z tego, ogromne takie, pierwszy raz w życiu widziałam takie cyrkle. I puścili nas. I chyba za tydzień żeśmy błyskawicznie zachorowali na szkarlatynę. Ja pierwsza zachorowałam. Ale zaraz cała czwórka i znaleźliśmy się w szpitalu zakaźnym, w tymże szpitalu samym. W szpitalu na oddziale zakaźnym, cały oddział obsługiwały siostry szarytki. Tam na oddziale zakaźnym pracowała też taka siostra szarytka, bardzo sympatyczna, miła. I wtedy ścisła izolacja, bez jakichkolwiek odwiedzin, obowiązywała sześć tygodni. I leżenie w łóżku sześć tygodni. Ja byłam bardzo ciężko chora, bo chyba przez tydzień miałam ponad 40 stopni gorączki, ponad tydzień. Byłam półprzytomna. Moje rodzeństwo młodsze lżej przechodziło, ale siedzieliśmy te sześć tygodni w tym szpitalu. Natomiast w tym czasie karmelici przygotowali całą akcję ucieczki naszej rodzinnej. Mamusia i tatuś rozpuszczali wieść wśród sąsiadów, że jesteśmy tak wycieńczeni tą chorobą – wtedy to była bardzo ciężka choroba, w tamtych czasach, nie istniała penicylina; teraz penicylina i człowiek przy szkarlatynie jest po tygodniu zdrowy, wtedy penicylina nie istniała – że trzeba będzie z dziećmi jechać na wieś, żeby je trochę odżywić. I powietrze lepsze niż w tej oficynie, gdzie słońce nie dochodziło. Więc takie wieści tam były rozpuszczane, a karmelici przygotowywali akcję ucieczki. Jakeśmy wyszli ze szpitala, to wiem, że tylko miałam koszyk, w koszyku był nasz żółw oswojony. Na smyczy był nasz piesek, mieliśmy pieska wtedy, też na Gwiazdkę którąś wojenną, chyba w 1942 roku tatuś takiego szczeniaczka na podarował. Bardzo rzadkiej rasy: Prince Charles Spaniel, czyli spaniel księcia Karola to się nazywało, ta rasa. Wyglądał jak pekińczyk na nóżkach wysokich i uwłosienie, jak seter, takie frędzle miał, tu przy nogach miał frędzle. Uszka z frędzlami, ogonek z frędzlami, czarno-biały, pyszczek pekińczyka, nóżki wysokie. Nie ma w Polsce ani jednego, bo się dowiadywałam nawet w związku kynologicznym, ani jednego.AS: Ale ta rasa jeszcze istnieje gdzieś?BG: Tak, ale w Polsce nie ma przedstawiciela tej rasy. Był śliczny. Jak żeśmy z nim wychodzili na ulicę, to dzieci myślały, że to jest małpka na łańcuchu, bo pyszczek miał taki. teraz pekińczyki są już takie bardzo popularne, ale wtedy to tak mało było pekińczyków. On miał pyszczek pekińczyka. Puszka na smyczy, wabił się Puszek, żółw… A, żółw i Puszek to byli nierozłączni przyjaciele. Puszek nie pozwolił żółwia nogą trącić, skorupy żółwia. Rzucał się na but i gryzł. Szły spać: żółw się gramolił na poduszkę – Puszek miał na podłodze poduszkę – żółw się gramolił na tą poduszkę, a Puszek się kładł koło niego i łepek opierał tak o jego grzbiet o tą skorupę. Zawsze głowę kładł na skorupie, tak jakby go swoim ciałem chciał ogrzać. I brał pod swoją opiekę tego żółwia. Wzięliśmy tak: pół główki sałaty do koszyka, czy kapusty dla żółwia. I żółwia do koszyka, Puszka na smycz i z małymi pakunkami w ręce wyszliśmy, jak na spacer, jak do parku.AS: W którym to było dokładnie roku? W tym czterdziestym trzecim? Wtedy, kiedy to gestapo?BG: To było… Może to było przedwiośnie czterdziestego czwartego… Tak dokładnie nie pamiętam. Może przedwiośnie, bo Gwiazdka… Czy tam była jakaś Gwiazdka? Tak, była Gwiazdka jedna, jedna Gwiazdka była w Czernej, ale to była z czterdziestego czwartego na czterdziesty piąty. Jedna Gwiazdka.AS: Tak, bo opowiadała Pani później o tym, że już do końca wojny tam zostaliście.BG: Tak. Czyli to musiał być początek 1944 roku, przedwiośnie, bo w Czernej leżały płaty śniegu. Jeszcze pamiętam te płaty śniegu, jak jechaliśmy, bo pociągiem żeśmy jechali do Krakowa, w Krakowie szliśmy prosto do klasztoru Karmelitów, który jest bardzo blisko, przystanek tam jeden tramwajowy, na Rakowickiej. Na drugi dzień miała furmanka z Czernej przyjechać. Przyjechała furmanka, wszystko zorganizowane przez klasztor. Przyjechał chłop, żebyśmy nie wsiadali już do żadnego pociągu, żeby nas przypadkiem nie… Bo Czerna to jest kierunek Kraków-Katowice, żeby już nie wsiadać do pociągu i nie zbliżać się do granicy, bo tam kontrole są w pociągu. Więc jechaliśmy te trzydzieści kilometrów furmanką. I najpierw byliśmy w klasztorze takim… Taki powstał w trzydziestych latach zakon – karmelitanki od Dzieciątka Jezus, które prowadziły przedszkola. One powstały w Sosnowcu na Śląsku, to zgromadzenie powstało, w latach trzydziestych. To nie były klauzurowe karmelitanki, ale w takich brązowych habitach chodziły. One miały mały dom taki rekolekcyjny prowadziły w Czernej. To one nas tam przyjęły, tam dwa tygodnie żeśmy mieszkały, żeśmy się rozkoszowały jedzeniem tam, kakao nam dawały, jakieś miały. I w ogóle starały się nas odżywić. A w ciągu dwóch tygodni klasztor znowu załatwił z sołtysem. Po wojnie się dowiedziałam, że ten sołtys był równocześnie komendantem AK.AS: Tak, to Pani też wspominała o tym właśnie.BG: Ale sołtys nam znalazł lokum u kolejarza, który się też ukrywał przed gestapo. Rodzina kolejarska to była i to był murowany domek. Najpierw mieszkaliśmy u chłopa takiego, słomiana strzecha i klepisko, ale to tam krótko żeśmy mieszkali. Spaliśmy chyba na podłodze na słomie. A potem żeśmy już w tym domku dostali pokój, dwa pokoje, właściwie pokój… Jeden pokój miał taką kuchenkę, taki żelaźniak mały, ale z płytą kuchenną, a drugi pokój był normalny. Klasztor pożyczył łóżka, takie żelazne, normalne, takie metalowe łóżka, to furmanka klasztorna przywiozła, sześć łóżek dla całej rodziny. A tatuś do nas dołączył może po dwóch miesiącach. A w międzyczasie tatuś nadawał paczki i dużo rzeczy nam przysłał pocztą, adresowane na…AS: Wyposażenia domowego?BG: Tak. I z garderoby przede wszystkim też. I potem tatuś z dnia na dzień rzucił tą pracę. jeszcze dostał pensję, odebrał jakąś do końca miesiąca i potem wsiadł w pociąg i zniknął. A w Lublinie zostały… Na przykład najbardziej to wspominałam… Całe życie to ja byłam pasjonatką czytania, od młodości, od dziecka właściwie, od momentu, jak się nauczyłam czytać. Nawet przed wojną to już był dla mnie najcenniejszy prezent to były książki. I w Lublinie, jak mieszkaliśmy, to sobie kupowałam w księgarni, mamusia mi kupowała książki. Te wszystkie książki zostały też w Lublinie. Książek już tatuś nie przysyłał, ale przysyłał zimowe płaszcze. To co trzeba było, różne rzeczy przysłał, z garderoby, z pościeli, takie rzeczy.AS: Jeszcze chciałam zapytać, czy później z tej Czernej od razu już wyjechali Państwo do Zielonej Góry? BG: Najpierw pojechał sam tatuś w 1945 roku.A ja opowiadałam, że byłam świadkiem jak zastrzelili tego przeora.AS: Tak, to opowiadała Pani. Opowiadała Pani, co tam było w tym klasztorze i jak była Pani świadkiem właśnie wywożenia tego przeora na wozie.BG: Tak, na wozie. To może dwa kilometry byłam od miejsca, gdzie go zastrzelili. On jeszcze dogorywał na tym wozie. Dogorywał jeszcze. Widziałam jak ci ojcowie (09; 00:30:00)mu udzielają absolutorium, ten znak krzyża mu robili, to podobno jeszcze ostatnie tchnienie tam…<span style="white-space:pre"> </span>Stamtąd potem tatuś, jak wojna się skończyła w maju, to pod koniec maja tatuś wyjechał, czy w połowie maja chyba, Ziemie Zachodnie jechał… Nie, najpierw pojechał do Torunia i w Toruniu stwierdził, że nie ma nic z naszych rzeczy, żadnych naszych mebli nie było. Już mieszkali ludzie z innymi meblami. Nic nie było z naszych rzeczy. Więc tatuś, jeszcze był właścicielem tej kamienicy, bo byliśmy właścicielami tej kamienicy, ale rzeczy naszych nie było, nie było co ludzi wyrzucać i w pustych ścianach zostać… Więc pojechał na zachód. Był we Wrocławiu, stwierdził, że Wrocław straszliwie zniszczony, jechał dalej, zobaczył Zieloną Górę nietkniętą prawie. Zielona Góra miała dwa domy tylko zbombardowane. No i takie małe, urocze, spokojne miasteczko, jeszcze sobie pomyślał, że będzie prowadził winiarnię, bo tam na dole była winiarnia. No to będzie prowadził, bo był handlowcem, z tego przecież zawodu. I ładne, duże mieszkanie, z meblami, co prawda zniszczone, bo tam Rosjanie kwaterowali. Rosjanie wydłubali wszystkie zamki z bagnetami w meblach.AS: Może myśleli, że jakiś cenny metal.BG: Nie, tylko żeby zobaczyć, co w środku. Niemcy, uciekając, pozamykali kluczykami te wszystkie drzwiczki w meblach. Tak że te meble były uszkodzone tak, no ale… były przyzwoite meble.AS: A jeszcze chciałam zapytać z czasów wojny, żeby tak chronologicznie te pytania ułożyć: czy pamięta Pani może lubelskie getto? Jakoś z zewnątrz Pani widziała?BG: Pamiętam! O Boże!AS: Co Pani pamięta właśnie, jeśli chodzi o Żydów w Lublinie w czasie wojny?BG: Boże, więc tak. Jak myśmy przyjechali do Lublina, getto nie było zamknięte. Była dzielnica żydowska, ale jeszcze nie zamknięta. I chyba zaraz na początku naszego pobytu, tatuś: Pokażę wam niesamowitą rzecz, ten Jar Żydowski. To było na placu Lubartowskim naprzeciwko klasztoru Karmelitów, obecnie to jest piękny skwerek zrobiony z tego placu. To był plac, on jest pochyły, ulica Lubartowska idzie w dół ostro od Bramy Krakowskiej. Plac był pochyły, kocimi łbami wybrukowany i zabity, gęstwina ludzi, to pamiętam, gęstwina ludzi. Wszyscy krzyczą, każdy swój towar reklamuje i niektórzy na dłoniach sprzedawali bób, na dłoniach trzymali parę ziarnków bobu i krzyczeli: Heyse bebl! Heyse bebl! Heyse bebl! Żeby kupić od nich te pięć ziarenek bobu ugotowanego, z ręki. Wyglądali strasznie, wynędzniali, okropność. I był tam straszny ścisk, tak że tatuś tak troszkę, na obrzeżu tylkośmy, nie wchodzili, bośmy się bali również wszy, żeby wchodzić w taki tłum, żeby nie złapać jakiegoś robactwa. Ale tylko to widziałam. To było moje takie pierwsze zetknięcie, bo aż do wojny ja nie widziałam Żyda w chałacie i jarmułce. Żydzi w Toruniu, w ogóle w tych województwach polskich zachodnich, to byli tacy ucywilizowani, oni się nie różnili od normalnych ludzi strojem.AS: Nie byli jacyś chasydzi, tak? BG: Ja w ogóle ich nie widziałam. Kwestii w ogóle żydowskiej nie… nie stykałam się z tą kwestią, nie zetknęłam się z tą kwestią i nie słyszałam. I nie widziałam różnicy między wyglądem Żyda… Może jakichś Żydów na ulicy musiałam mijać, ale nie wiedziałam. Nie istniał ten problem w ogóle. Tu nagle w Lublinie zetknęłam się z tym problemem, zobaczyłam tych Żydów tak dziwnie ubranych, dla mnie, niektórych. Taki tłum i mówią niezrozumiałym językiem. I ten tłok, ten ścisk i ta nędza mnie uderzyły, po prostu aż… zapach nawet. To było moje pierwsze zetknięcie. Potem było getto zamknięte. Już nie miałam kontaktu, ale potem obijało mi się o uszy, że powstał Majdanek. Powstał Majdanek… Myśmy mieszkali prawie w centrum Lublina… Ale miałam taką… Poznałam przez znajomych księży, którzy z Torunia uciekli, księża redemptoryści młodzi. Zostali. Jak wojna wybuchła, to jednak ten przeor klasztoru redemptorystów w Toruniu młodym księżom kazał wyjechać natychmiast, tak że znaleźli się w gubernatorstwie. Nie trafili do obozu, jak były potem masowe aresztowania, tylko ci młodzi byli w Lublinie. Oni chodzili w cywilnych ubraniach i mieszkali, jako sublokatorzy, w różnych mieszkaniach. I jakoś udało się mamusi z nimi szybko skontaktować. Ja chodziłam do takiego mieszkania, tam mieszkali ci karmelici też, jako sublokatorzy. To było ogromne mieszkanie, chyba miało z sześć pokoi albo osiem. I okna wychodziły… Pani zna Lublin?AS: Byłam tam dwa razy, ale nie powiedziałabym, że dobrze znam.BG: Ulica równoległa do Bramy Krakowskiej, to jest Krakowskie Przedmieście, tak? Prostopadła do Bramy Krakowskiej. Krakowskie Przedmieście. I jak się idzie do Bramy Krakowskiej, to z prawej strony następna równoległa to jest Narutowicza, a za Narutowicza już idzie w dół teren Lublina, się obniża. Tam na dole jest dworzec w tamtą stronę, a na horyzoncie był Majdanek. Na ulicy Narutowicza na czwartym piętrze chyba mieszkali ci redemptoryści, przez to trafiłam do tego mieszkania, ale w tym mieszkaniu mieszkała również w jednym pokoju sublokatorka staruszka, pani Kasperska, z którą się bardzo… Ona mnie bardzo polubiła, a ja się w niej prawie że zakochałam, jak we własnej babci. To była samotna pani, nigdy męża nie miała, arystokratka, bym powiedziała. Ona mówiła, że ona jest spowinowacona z Mościckim, prezydentem. Ona mówiła nawet, że jest jego krewną. Była wielką damą, pani staruszka. Chodziłam ją odwiedzać. Jej okna wychodziły właśnie na ulicę Narutowicza. Ona miała jeden pokój, mały pokój, wychodzący na ulicę Narutowicza. I jak zaczęli Żydów wyprowadzać na Majdanek, to z jej okna widać było ten dym tych… Bo Majdanek był na horyzoncie, zupełnie… Tak że baraków nie było widać, była za duża odległość, baraków nie widziałam, ale widziałam ten słup dymu i jak wiatr z tamtej strony wiał, trzeba było okno zamykać, bo był swąd palonych ciał. To to czułam i widziałam, ten swąd czułam i widziałam ten dym.Żydów prowadzili pochodem, to nigdy żeśmy nie szli patrzeć na to. Dochodziły takie wieści, ale nigdy w tamtą stronę mamusia nam nie pozwalała chodzić nawet, bo mogli Niemcy człowieka zagarnąć jak nic do kolumny przecież. Więc nawet żeśmy się bali wychodzić. I w ogóle były łapanki przecież wtedy na ulicy. Ja w Lublinie przez dwa lata tą szkołę handlową skończyłam. To była jedyna polska szkoła, jaką Niemcy pozwalali Polakom. I na ulicy Kapucyńskiej, tzn. z jednej strony Narutowicza… ona łączyła Narutowicza z Krakowskim Przedmieściem, ta ulica Kapucyńska i zaraz, jak się w Narutowicza skręciła, to mieszkała ta pani Kasperska. A myśmy mieszkali z drugiej strony Krakowskiego Przedmieścia, w następnej tam ulicy, blisko tych szpitali przy Staszica. I raz budy zastawiły tą małą uliczkę, w poprzek stanęły budy gestapo, w poprzek ulicy. Ja tu jestem w szkole, dyrektor wchodzi w czasie lekcji i mówi, że ulica zamknięta, (09; 00:40:00)Niemcy wszystkich po kolei z domów wygarniają. Mówi: Ja nie jestem w stanie już wam zapewnić bezpieczeństwa i nie wiem, co. Róbcie, co chcecie. I to były chwile grozy, bo w każdej chwili mogłam się znaleźć w tej budzie. Ale oni zapełnili ludźmi te dwa czy trzy samochody, które podjechały i odjechali. I otworzyli, i do naszej szkoły nie doszli. Szkoła była tylko na trzecim piętrze, bo to była prywatna taka szkoła.AS: W mieszkaniu jakimś.BG: W mieszkaniu, tak, ale oficjalna, za wiedzą Niemców, oficjalna, dwa mieszkania zajmowała. Nawet tutaj mam to świadectwo z tej szkoły gdzieś w tych swoich dokumentach.Tatuś mi kazał wtedy tylko przelecieć, jak skończę lekcje, do pani Kasperskiej, siedzieć w mieszkaniu u pani Kasperskiej, a jak będzie na ulicy spokój, to przyjdzie po mnie. Nie mam sama do domu już w ogóle iść. I siedziałam u pani Kasperskiej, potem tatuś przed godziną policyjną po mnie przyleciał i przemknęliśmy do domu. Takie różne chwile grozy… Na przykład, nie wiem też, czy pani opowiadałam, że Polakom nie wolno było chodzić do parku, bo park był dla Polaków zamknięty, ten Ogród Saski w Lublinie piękny. Tak jak w Warszawie Ogród Saski. Był dla Polaków zamknięty, więc ja z moim małym bratem, który miał tam pięć, sześć lat, on się w trzydziestym szóstym urodził. Tatuś mu kupił rowerek trzykołowy i chodziłam z nim na spacer na cmentarz na Lipową, żeby miał trochę zieleni. Żeśmy spacerowali po cmentarzu. A za cmentarzem… Krakowskie Przedmieście… tu Lipowa… tu cmentarz… i tu ta ulica Lipowa to już były jakieś baraki… Ja się w tą ulicę nigdy nie zapuszczałam. Jakieś pola były i baraki. Ale idę sobie wzdłuż tego lewego muru cmentarnego, ścieżką cmentarną i słyszę za murem, tam był mur ceglany, słyszę jakieś krzyki, jakieś wrzaski niemieckie od czasu do czasu. A tu były groby, a tu mur, a tak groby. Weszłam na jeden taki cementowy nagrobek, który był jeszcze zarośnięty krzakami, tak że głowę miałam w krzakach, ale nad murem. Spojrzałam przez te krzaki i jak zobaczyłam, to złapałam brata i biegiem z powrotem do domu. Zobaczyłam, jak Niemcy męczą Żydów. To była wczesna wiosna, a było zaorane pole, czyli taka rozmokła ziemia zaorana, bruzdy były zaoranej, rozmokłej ziemi. Zobaczyłam gromadę ludzi w pasiakach, skaczących żabką, padających na twarz co chwilę i te wrzaski Niemców… Po niemiecku już pani nie powiem, nie powtórzę, ale ja wtedy rozumiałam niemiecki. Więc oni raz mieli czołgać się, raz skakać, przeskakiwać, w kucki siedząc, przeskakiwać te bruzdy, jak żabki. Albo leżeć. Stare chłopy… Chwilę na to tylko patrzałam, ale mam w oczach tę klatkę filmową, ten obraz. Jak się przeraziłam, jak złapałam Macieja, żeśmy gnali stamtąd z tym rowerkiem.AS: To było tuż za murami tego cmentarza, tak?BG: To było bezpośrednio za murem.AS: I tam było getto? Czy po prostu oni ich tam wyprowadzili?BG: To nie było getto. Tam w tych barakach… To było daleko, bo getto było w drugim końcu zupełnie, ale tam były baraki i chyba w tych barakach to oni trzymali tych Żydów, bo tam potem takie baraki widziałam.AS: Może gdzieś tam pracowali przymusowo.BG: Może pracowali. Do dziś dnia czuję tą grozę w sobie w sercu, co widziałam…AS: Zapytam już może o Zieloną Górę, dobrze? Chyba, że Pani jeszcze przypomina sobie jakieś takie urywki, wydarzenia z okresu wojennego, jakieś historie, których Pani nie mówiła.BG: W tej chwili sobie nic nie przypominam, najwyżej mi się później przypomni.AS: Dobrze.(10; 00:00:00)AS: Opowiadała Pani o tym, że jak trafiliście do Zielonej Góry, to poznaliście taką Niemkę, która później wyjechała, a jeszcze zostawiła wam jakieś swoje rzeczy, których nie zabrała ze sobą. A czy jakieś inne kontakty z tą ludnością, która tam wcześniej mieszkała, były?BG: Nie. To znaczy moja mama, ponieważ moja mama mówiła biegle po niemiecku, to moja mama zaprzyjaźniła się, nawet można powiedzieć, z taką niemiecką rodziną, która chyba jako jedni z ostatnich wyjechali. To byli właściciele stolarni czy tartaku. Jacyś bogaci Niemcy. Oni mieli jedną córkę, jedynaczkę, bardzo schorowaną. Ja nie wiem, co jej było. Bardzo słabo chodziła, a była już dorosła, ode mnie starsza ze dwa lata, ale tylko w domu przebywała ciągle. Nawet mamusia mnie namawiała, żebym ją odwiedzała i dzięki temu ćwiczyła swój niemiecki, bo ja bardzo słabo mówię po niemiecku. To znaczy dużo rozumiem. Teraz u Tomka byłam, wakacje spędzał taki Niemiec ze swoją narzeczoną, parę dni był w Chotomowie. Ja pojechałam w niedzielę do Chotomowa i rozmawiałam, byłam zmuszona z nimi rozmawiać po niemiecku, bo oni nie znali polskiego w ogóle. To ona powiedziała, że możemy się dobrze dogadać i jak ja twierdzę, że nie umiem, to jak na nieumiejącą, to jednak się dobrze dogadujemy na każdy temat. Ale ja mówię słabo. I chodziłam tak do tej… od czasu do czasu odwiedzałam tą Niemkę młodą też właśnie, żeby… I oni tam różne drobiazgi mamusi dali z porcelany z tego, co nie mogli zabrać ze sobą.AS: A czy tamtejsza ludność wyjechała też częściowo z własnej woli czy to były zorganizowane takie wysiedlenia tylko i wyłącznie?BG: Zorganizowane.AS: Aha. I nikt tam nie został później z tej ludności przedwojennej takiej niemieckiej?BG: Przynajmniej ja nie znałam nikogo.AS: Rozumiem. A opowiadała Pani o gimnazjum w Zielonej Górze, ale też tak trochę poza nagraniem. Czy mogłaby Pani opisać, jak wyglądała tam nauka? Mówiła Pani, że ta szkoła trwała tak bardzo krótko, powstała tuż po wojnie i później słuch po niej zaginął.BG: Powstała tuż po wojnie. Rok szkolny się rozpoczął 1 sierpnia.AS: 1945 roku już?BG: Tak. Opowiadałam pani również, jak poszliśmy do tej szkoły i nie było krzyży w klasach? Poszliśmy do kościoła, delegacja młodzieży.AS: Nie, tego Pani nie mówiła.BG: Bo zwróciłam uwagę, że w kościele… To jest kościół z trzynastego wieku, piękny kościół z trzynastego wieku, katolicki, był tylko jeden proboszcz Niemiec jeszcze, staruszek, ksiądz. I cały kościół wewnątrz obwieszony krzyżami, tej wielkości i trochę większymi. A tu zaczyna się rok szkolny i w żadnej klasie nie ma żadnego krzyża. I poszłam z Walerym Piotrowskim, senatorem tej najbardziej prawicowej kadencji, który zgłaszał tę ustawę antyaborcyjną i potem dostawał do domu taki stos paszkwili, bo to byli moi przyjaciele. Kolega i jego żona byli ze mną w jednej klasie. I myśmy byli trzonem klasy w trójkę. No to poszłam do dyrektora, powiedziałam, czy moglibyśmy może te krzyże zabrać z tego kościoła św. Jadwigi. A dyrektor mówi: No bardzo dobry pomysł! To idźcie w delegacji do tego proboszcza Niemca. Poszliśmy. Ja byłam jedyna dziewczyna, która szła i trzech, czterech chłopców mi dyrektor kazał zabrać. Poszliśmy i żeśmy po niemiecku temu proboszczowi powiedzieli, że jesteśmy ze szkoły, z polskiej szkoły średniej i chcielibyśmy mieć krzyże w klasach i czy może nam te krzyże dać. A on się rozpłakał i powiedział, że to są krzyże wyrzucone ze szkół przez Hitlera, z czasów hitlerowskich, wyrzucone ze szkół. A teraz polska młodzież chce te krzyże wieszać w klasach z powrotem. I poszedł z nami do kościoła, chłopcy się wspinali, bo te krzyże wisiały na filarach, przybite na filarach dość tak wysoko. Chłopcy pozdejmowali te krzyże, wracaliśmy, każdy niósł kilka krzyży. Jak ja pamiętam, to dla mnie było bardzo wzruszające przeżycie. I żeśmy we wszystkich klasach zawiesili krzyże. I ruszyło gimnazjum. Cały zespół pedagogów, to była grupa pedagogów szkół średnich z Wilna, repatriantów z Wilna. Oni się między sobą znali, oni przed wojną pracowali w jednym gimnazjum, liceum wileńskim. I oni uruchomili tą szkołę od razu. Ja i moje siostry, mama poszła zapisać trzy córki od razu, byłyśmy jako pierwsze, które się zgłosiły, od razu pierwszego dnia, rano zaraz. I się dyrektor śmiał, mówi: Jak każda pani przyjdzie i zapisze trzy, to szkoła ruszy. I szkoła ruszyła. To była szkoła na bardzo dobrym poziomie, nawet łacinę mieliśmy. Muszę powiedzieć nieskromnie się chwaląc, że całe życie byłam najlepszą uczennicą, w każdej szkole, wszystko jedno jakiej, czy podstawowej, czy średniej, czy pielęgniarskiej. Gdzie się zadomowiłam, bez żadnej zasługi ze swojej strony, bo ja mam fenomenalną pamięć. Z takich teoretycznych przedmiotów, to ja odpowiadałam tak, jakbym miała przed sobą tę książkę, wiedziałam, w którym miejscu to jest napisane w podręczniku. Jakąś taką fotograficzną pamięć mam. W tym liceum też bardzo dobrze było. Należeliśmy w trójkę: Walery, jego żona Janka i ja, do trójki, która nadawała ton. Zaraz założyliśmy sodalicję mariańską dla młodzieży szkół średnich… Piękne czasy. Ale niestety, maturę zdaliśmy w 1948 roku, a w czterdziestym dziewiątym Urząd Bezpieczeństwa szkołę rozwiązał. I Walery do mnie telefonował już po paru latach: Bożena, strzeż swojej matury jak oka w głowie, bo repliki nie dostaniesz. Jakbyś zgubiła… Bo Urząd Bezpieczeństwa zabrał nasze arkusze ocen i zniszczył, poszły na przemiał. Nie ma śladu, że taka szkoła istniała.AS: Czyli poza maturami nie ma żadnego dowodu, że państwo tam się uczyli w tej szkole?BG: Że ta szkoła w ogóle istniała. Po latach, będąc w Zielonej Górze u rodziców, poszłam do tego budynku, sobie obejrzeć. To było może z dziesięć lat temu. Tam się mieści szkoła podstawowa. Zaczęłam rozmawiać z nauczycielkami, że: Przyszłam tutaj, bo stare kąty chcę odwiedzić, tutaj maturę zdawałam. – A w którym roku? Bo to niemożliwe. Tutaj szkoła podstawowa zawsze była. Ja mówię: W czterdziestym ósmym. – To się pani grubo myli – nauczycielka – grubo się pani myli. Pierwsze liceum w Zielonej Górze powstało w 1949 roku, na ulicy takiej i takiej, niedawno obchodziliśmy pięćdziesięciolecie istnienia szkolnictwa średniego w Zielonej Górze po odzyskaniu Polski. Nie mogła pani w 1948 roku zdawać matury. Ja mówię: Mam świadectwo, ale niestety w Warszawie, tutaj jestem u rodziców. To jak to, w ogóle nie wiecie o tym, że istniało przez trzy lata… cztery lata funkcjonowało, do czterdziestego dziewiątego. Nikt nic nie wie. Ja mam lat prawie osiemdziesiąt, a nauczycielka miała może z trzydzieści parę. Ona mówi: Ja z koleżankami rozmawiam, żadna nic nie wie. I pierwsze słyszy.AS: Pewnie jeszcze jej nie było na świecie.BG: Tak UB wymazało istnienie, bo to była szkoła taka przedwojenna.AS: No tak, nauczyciele z Wilna itd.BG: Całkowicie. I katecheta przecież był, normalne lekcje religii były, katecheta był. Nie ksiądz, który dochodził w razie religii, tylko był stale, w radzie pedagogicznej, był cały dzień w szkole. Jak lekcje trwały, to on był.AS: A z kolei ta taka szkoła jeszcze przedwojenna Pani w Toruniu, do której Pani chodziła, to była szkoła taka powszechna, prawda?(10; 00:10:00)BG: Najpierw byłam w zwykłej szkole powszechnej, swojej rejonowej, gdzie było dużo biedoty. Takie skromne warunki, widać było, że dzieci mają. I potem w trzeciej klasie, czy w czwartej, byłam przeniesiona do szkoły ćwiczeń przy państwowym pedagogium. Tam były dzieci nie z rejonu, tylko wybrane, wyselekcjonowane z całego Torunia, bo niektóre nawet tramwajem dojeżdżały, ja miałam blisko nawet z domu. Z dziesięć minut szłam. Klasy były poniżej dwudziestu, po osiemnastu nas w klasie tylko, były te dwa rzędy ławek, a pod ścianami z trzech stron stały takie ławki bez oparcia, takie zwyczajne ławki, na każdej lekcji siedziała grupa studentów. Czasem studenci prowadzili lekcje, a czasem nasi wykładowcy, ci nauczyciele. Bardzo dobrze wspominałam tą szkołę, była bardzo dobrze prowadzona. Również na przykład było tak, że byłyśmy podzielone na grupy czteroosobowe chyba, tak, takie były. Była grupowa i zawsze grupa obejmowała dyżur na tydzień. Co tydzień inna grupa ma dyżur. Jedna była od sprawdzania paznokci nawet, czy czyste ręce i paznokcie. Nie tylko od tablicy i kredy. Jedna była od tablicy, jedna była od podlewania kwiatków, jedna była od czystości rąk i jedna była od sprawdzania, czy lekcje odrobione wszystkie, czy wszyscy mają zeszyty.AS: Każdy miał jakiś przydział obowiązków.BG: Tak, tak. AS: Już później Pani też opowiadała o tej szkole, prowadzonej przez Niemców i o tej szkole handlowej, która funkcjonowała później w Lublinie. Wspominała Pani, że UB później zniszczyło wszystkie akta i zamknęło to gimnazjum i liceum w Zielonej Górze. A czy Pani i Pani rodzina była w jakichś sposób… nie wiem… prześladowana czy nękana później przez UB, czy już SB jeszcze w późniejszym czasie?BG: Było takie jedno wydarzenie związane z Urzędem Bezpieczeństwa. Nasz budynek, ten, co na fotografii pani pokazywałam, to następny za nami, którego już nie ma na fotografii, fotografia nie obejmuje, to była siedziba właśnie Urzędu Bezpieczeństwa, a ten budynek był przylepiony do naszego domu. Tak szła ulica, to za naszym domem zaczynał się kamienny mur, tylko furtka była, zawsze zamknięta na klucz, ja tam nigdy nie zaglądałam. I był budynek, w poprzek szedł. I do boku naszego domu, myśmy mieli tu front, oni mieli tu od swojego podwórza front i plecy tego budynku były przylepione do naszej kamienicy. Tatuś prowadził tą winiarnię, był rok 1946 może. Tatuś prowadził winiarnię. Miał lokal, w piwnicy były wina, które zostały, dużo win zostało w piwnicy. Jednego dnia tatuś schodzi do piwnicy, cała półka win wykradziona i dziura w ścianie budynku, prowadząca tam do tego budynku policyjnego, czy milicyjnego, czy jak to było. To była milicja tam niby, może nie UB, tylko milicja. Tatuś zawiadomił ich, że kradzież była dokonana. Przyszli, długo się zastanawiali, co to za dziura w tej piwnicy. Kto ją wyrąbał? A gdzie ona prowadzi w ogóle? Trzeba zbadać, gdzie to prowadzi. – Przecież to do was prowadzi. Co wy, nie wiecie, że to do waszego budynku prowadzi ta dziura? Sprawcy niewykryci! Jak to? Sprawa została umorzona, sprawcy nie wykryci. Ale minęło parę tygodni… Aha, bo jak była zima, to myśmy… Na górze nie było kaloryferów, tylko piece. To był dom dwupiętrowy, na górze był pokój dziewczynek: mój i mojej siostry młodszej i drugi pokój, gdzie był mały mój brat i ta najmłodsza. I mamusia nas na dół przenosiła na zimę i tylko się pierwsze piętro opalało. A na górze zostały wszystkie letnie rzeczy. Zima, idę do szkoły, z tego pierwszego piętra schodzę i leży na schodach pasek od letniej sukienki w kwiatki. Taką miałam letnią sukienkę. Zima jest. Pasek od sukienki leży na schodach? Nie noszę tej sukienki, przecież wisi na górze na drugim piętrze. Idziemy na drugie piętro, a tam szafy otwarte i ogołocone do ostatniej… Zostałyśmy bez niczego. Nawet tam były kołnierzyki nasze do fartucha, się chodziło w szkolnych, białe kołnierzyki. Tam była cała moja szafa, z siostrą. Wszystko tam miałyśmy, nic nie mamy. Szafy opróżnione, tylko to, co na sobie. A dzień przed tą kradzieżą mamusia wyjechała do Poznania, bo tam jeszcze babcia moja żyła wtedy. Mamusia do swojej mamy i do siostry – ta ciocia, co potem była na Hożej w Warszawie, co najpierw była na Hożej w Warszawie, w czasie wojny. A potem wróciła do Poznania, to mamusia pojechała z Zielonej Góry do Poznania. Wtedy się jechało trzy czy cztery godziny pociągiem, a most na Odrze trzeszczał. Jak się przejeżdżało, pociąg sunął przez ten most pomalutku i słychać było, jak te przęsła trzeszczą, drewniane. Taki wtręt.Mamusi nie ma. Stwierdzamy rano kradzież. Tatuś zgłasza na policję. I na policję zostałam wezwana ja z najmłodszą siostrą, Basią. Nie wiem, dlaczego ja z najmłodszą siostrą. I ta policja, ale nie ta przylegająca do nas, tylko właśnie Urząd Bezpieczeństwa, tam, gdzie była siedziba Urzędu Bezpieczeństwa, tam do tego budynku miałyśmy iść. Zaczynają nam mówić, że nas okradła nasza mama. Zabrała nasze rzeczy i pojechała do Poznania je sprzedać. Kompletny idiotyzm. I że mamy się natychmiast przyznać do tego, bo my o tym wiemy. Moja siostra najmłodsza, ona miała wtedy trzynaście, czternaście, zaczęła płakać. Ja byłam na nią oburzona, bo ja byłam wściekła, wiedziałam, że to jest Urząd Bezpieczeństwa i byłam na nich wściekła, a ta Basia beczy tutaj. I ja twardo, że to jest bzdura jakaś, że to jest śmieszne nawet, żeby na taki temat rozmawiać, żeby mamusia miała nasze rzeczy i co, i teraz znowu będzie kupować wszystko i nas od nowa ubierać? Co za idiotyzm. Basia płakała, a oni, że jak się nie przyznamy, to nie wyjdziemy i będziemy tu w piwnicy siedzieć i płakać. Możemy płakać nawet całe trzy noce w tej piwnicy i wtedy się przyznamy. Basia ryczała już w głos. I ten tak z nami rozmawiał, ale w końcu nas wypuścił, po paru godzinach. Parę godzin nas maglował, w kółko, że to mamusia nasze rzeczy zabrała.A w Poznaniu do mojego wujka, gdzie była mama i babcia, i ta mamy siostra, wpadł Urząd Bezpieczeństwa i robił rewizję. To było jakieś takie… chęć zszykanowania po prostu. Moja mama była osobą nadwrażliwą z kolei psychicznie, bardzo słabą psychicznie, przez tą chyba rozłąkę z własną matką była człowiekiem takim skłonnym do depresji, do melancholii, do martwienia się. AS: Mało odporna psychicznie.BG: Mało odporna psychicznie. Więc tam mama wpadła w depresję. Wujek wściekły, bo był człowiekiem interesu, miał tam różne rzeczy, a się bał, że znajdą.(10; 00:20:00)AS: Szwagier mamy, tak?BG: Tak. On przed wojną był profesorem szkół średnich, matematyk. Z tego tytułu się tytułował „profesor”, bo to się tak mówi w liceum, profesorowie, chociaż właściwie tytułu tego nie mają. AS: Właściwie to był magistrem.BG: To są nauczyciele. Nauczyciel matematyki. Ale pracował w liceum przed wojną i to w najlepszym poznańskim liceum Marcinkowskiego.Tam dramat w Poznaniu. Potem mama wróciła półżywa z Poznania. Nas wypuścili, sprawców nie wykryto. Myśmy zostały w tym, co na sobie. Moi koledzy z klasy jeździli po okolicznych małych miejscowościach na jarmarki, że wypatrzą nasze suknie. Oni wiedzą, oni mówią: Wiemy, jakie sukienki – dużo żeśmy nie miały, może z dwie, trzy letnie sukienki najwyżej – to my poznany. Nawet koledzy z klasy jeździli i szukali. Ale sprawcy pozostali niewykryci. I my przypuszczamy, że to były takie szykany za to wykrycie tego wina i tej dziury w tej piwnicy, że potem byliśmy jeszcze ukarani za to. AS: Bo to UB samo o tym wiedziało, tak? Tylko nie chciało się przyznać, tak?BG: Może mieli jakąś bibkę i kazali przynieść policjantom, dostarczyć wina. A co, nie macie? Nie wiecie, gdzie znaleźć?AS: No właśnie. A potem musieli już coś z tym zrobić później, jak ktoś zgłosił. A czy jeszcze przed wojną Pani i Pani rodzice prowadziliście takie ożywione życie rodzinne, powiedzmy z jakąś dalszą rodziną? Jakieś zjazdy, spotkania…BG: U nas w Toruniu, do Torunia przyjeżdżała tylko babcia i dziadzia. Ciocia z Poznania to się nie ruszała, bo miała szwagra, czyli brat mojego wujka, proboszcza pod Poznaniem na wsi i zawsze tam na wakacje jechała z tym swoim synem. Albo jechała do Krynicy, do kurortu. A jeżeli przyjeżdżała do swoich rodziców, to wstępowała do nas, a tak specjalnie się u nas nie zatrzymywała, żeby z noclegami, to nie. A Toruń i Chełmża to jest teraz tak, jak Warszawa i Ursynów, dwadzieścia kilometrów. I teraz ja rozpaczliwie tęskniłam do swojej babci, bo raz na rok tam mogłam jechać, a tak, to babcia przyjeżdżała raz na trzy miesiące do nas na jeden dzień, bo się nazywało bilet drogi. A ja na Ursynów jeździłam psa wyprowadzać teraz. A teraz to między Chełmżą a Toruniem autobus jeździ miejski co dwadzieścia minut. Teraz znowu chcę jechać do Torunia, nie mam tam już nikogo, ale jadę. Mówię: Tomek, będziesz jechał do Bydgoszczy służbowo, to mnie weź, zostawisz mnie w Toruniu na sześć godzin, ja sobie będę chodzić po ulicach. Umówimy się potem, w której kawiarni na ciebie czekam i będziesz wracał, to wracam do Warszawy. Janek nie chce, Janek mówi, że za stara baba jestem, żeby się ruszać z Warszawy.AS: Jak się Pani dobrze czuje, to czemu ma Pani nie jechać?BG: Jasne. Samochodem. A ja tak tęsknię, tak lubi człowiek chodzić śladami swojego dzieciństwa. Chociaż na ten dom popatrzeć, na te okna… Patrzę codziennie na te okna, patrzę codziennie na te okna…AS: A czy później w wyniku działań wojennych jeszcze ktoś z Pani rodziny, nie wiem, stracił życie? Może ktoś jeszcze walczył z jakiejś dalszej rodziny? Czy jakoś zmienił się, że tak powiem, stan fizyczny Pani takiej dalszej też rodziny?BG: Nie. Jeden wujek był w wojsku i był na wojnie, to był brat mojej mamy, ale on został potem w wojsku. W wojsku po wojnie był przez dłuższy czas. Ale on mieszkał w Łodzi i on tak mało się kontaktował z rodziną, mało. Parę razy go widziałam przed śmiercią. Jak już był wdowcem, to parę razy do niego jechałam, ale tak, to mały kontakt był.AS: Czyli po wojnie wciąż te same kontakty z tymi samymi członkami rodziny były utrzymywane? Wszyscy zostali w kraju.BG: Tak, wszyscy zostali w kraju, nikt nie emigrował.AS: A czy pamięta Pani takie jakieś swoje młodzieńcze zabawy, imprezy, może już z okresu powojennego? Nie wiem, czy rodzice Panią wypuszczali, ale…BG: Po wojnie to w soboty były potańcówki u mnie w domu. Mamusia grała nam na pianinie. Walce najbardziej żeśmy lubili tańczyć. I przychodzili do mnie do domu, bośmy mieli, właśnie jak byłam przed maturą jeszcze, to mieliśmy to duże mieszkanie, te sześć pokoi i właśnie żeśmy przychodzili do mnie. A były zabawy też w liceum chyba raz na rok, zabawy taneczne organizowane przez komitet rodzicielski. Raz zorganizowała też ta nasza sodalicja, ale to Janka i Walery, oni byli takimi prężnymi organizatorami. Wynajęliśmy dwa wagony towarowe, jako sodalicja, organizacja działająca przy liceum. Przecież normalnie pieczątki są, że liceum istniało normalne, jak mam maturę, nie? Dwa wagony towarowe wyścielone słomą, w jednym jechały dziewczynki, w drugim jechali chłopcy.AS: To już Pani opowiadała.BG: Właśnie. Jechaliśmy sobie przez Polskę.AS: Objazd po Polsce wagonami, tak, mówiła Pani.BG: A wcześniej, pierwszy rok zaraz po wojnie, to na wykopki się jeździło. To przecież jak przyszła jesień, to zaraz w 1945 roku, tośmy jechali na wsie na wykopki kartofle zbierać na polach, bo w ogóle w mieście kartofli nie było, a na wsiach nie było ludzi, żeby wykopali. To to pamiętam.AS: W czynie społecznym.BG: Tak, w czynie społecznym. Potem wieczorem żeśmy wracali wozem konnym i żeśmy śpiewali na całe gardło polskie piosenki. A żeśmy jechali tak z dziesięć kilometrów, koń nas ciągnął, pamiętam, z chłopcami, fajnie było. A wtedy przeżywałam swoją pierwszą miłość do kolegi. Romantycznie, gwiazdy… Śpiewamy sobie na całe gardło.AS: Takie zauroczenie, tak? A pamięta Pani właśnie jakieś piosenki z okresu dziecięcego albo młodzieńczego, których już teraz się nie śpiewa? Albo jakieś wiersze, których się Pani uczyła?BG: Zawsze miałam dobrą pamięć i bardzo mi łatwo różne wiersze wpadały do… W czasie okupacji tatusiowi na imieniny deklamowałam „Redutę Ordona”, całą, długą. Łatwo się nauczyłam. Miałam wtedy może z piętnaście lat.Ale tak, na podwórku najchętniej piłką graliśmy. Piłką. Tak się odbijało, potem tak, potem tak, potem tak, potem tak, tu, pięścią i łokciem, potem plecki, potem brzuszki, a potem brzuszek i główka. Dziesięć takich było chwytów. Najpierw po jednym, potem po dwa, potem po trzy. Ten wygrywał, kto doszedł do więcej, póki nie skusił. Skusił, to następna w kolejce. Ja zawsze miałam ładne piłki, więc jak z piłką wyszłam na podwórko, tośmy grały. A mamusia: Bożenka, znowu masz czarne czoło! Bo piłka spadała na ziemię, a potem się znowu tym czołem odbijało. No idź, czym prędzej się umyj, znowu masz czarne czoło…(11; 00:00:00)AS: Mówiła Pani o tych młodzieńczych, oficjalnych takich zabawach, organizowanych albo w szkole, albo z towarzyszeniem rodziców. A czy jakieś takie, powiedzmy, mniej oficjalne… Może jakieś takie potajemne bardziej…BG: Nie, nie, potajemnych nie mieliśmy.AS: Niekontrolowane nieraz się zdarzały?BG: O nie. Nie, ja się obracałam…AS: Wreszcie porządna młodzież.BG: Właśnie chciałam powiedzieć, że właśnie miałam szczęście… Tak sobie myślę, czy to cała taka młodzież była, czy po prostu taki był zwyczaj? Po prostu wszyscy byliśmy porządną młodzieżą. A ja miałam przez rodziców przykazane o godzinie dziesiątej być w domu. I dla mnie dziesiąta to nie znaczyło trzy minuty po dziesiątej. Dziesiąta to dziesiąta. Potańcówki były najczęściej u Janki, późniejszej żony Walerego Piotrowskiego, bo w tym mieszkaniu, w którym ona mieszkała, to jeden pokój miał czterdzieści metrów powierzchni. I tam dopiero mogliśmy się bawić w tym mieszkaniu! Pokój czterdziestometrowy. Więc to u niej były przeważnie potańcówki. U mnie były małe, bo pokój był mniejszy, to na trzy, cztery pary były u mnie i mamusia nam wtedy grała na pianinie. A u Janki to były chyba jakieś płyty, gramofon stary, ale było z kolei dużo miejsca. Ale na przykład wszyscy mieli zamiar wracać o wpół do jedenastej, ja za piętnaście dziesiąta gnałam sama. Tatuś mi nawet kiedyś powiedział: Żeś nigdy nawet o minutę się nie spóźniła. A tatuś był bardzo ze mnie dumny zawsze, gdy już byłam mężatką, że nigdy się na mnie nie zawiedli, mówili, i że „Bożenki słowo to jak u Zawiszy”. A poza tym to, że byłam bardzo taka pogodna zawsze. Też mamusia wspominała, bo tatuś umarł w sześćdziesiątym szóstym, a mamusia w dziewięćdziesiątym. Dziewięćdziesiąt trzy lata miała, a w dziewięćdziesiątym umarła. I że był ze mnie dumny, i że miałam to usposobienie takie pogodne. Pogodne, radosne, nigdy rodzicom nie pisałam o żadnych kłopotach. I zawsze lubiłam śpiewać i mamusia mówi, że jak żeśmy wstawały, to tatuś mówi: O, dziewczynki już się obudziły, bo nasz skowronek już śpiewa. Żeśmy miały pokój nad sypialnią rodziców. Dziewczynki już wstają, bo nasz skowronek już śpiewa. Moja siostra nie. Krysia jest osobą też pogodną, ale bardzo taką pogodną, cichą, a ja byłam taka bardziej ekspansywna i bardziej energiczna.<span style="white-space:pre"> </span>***Moich synów, jak byli mali… Czasy komunizmu, pięćdziesiąty piąty, pięćdziesiąty szósty rocznik oni są, mieszkaliśmy w „Ursusie”, jak mieli lat… przedszkole, to zamieszkaliśmy w „Ursusie” i potem w trzeciej klasie podstawówki byli, jak się tu sprowadziliśmy. No to ten czas w „Ursusie” między przedszkolem… te pięć czy sześć lat, chodziłam z nimi w pola, za blokami się zaczynały pola, teraz tam wszędzie już jest miasto, na moich polach dawnych i na całe gardło żeśmy śpiewali, uczyłam ich wszystkie przedwojenne, wojskowe piosenki patriotyczne. Na całe gardło żeśmy sobie w polach śpiewali… W trójkę. Mąż powiedział, żebym nie pracowała, że będziemy żyć z jednej pensji, samochodu się nie dorobimy, ale „będziesz w domu z dziećmi”. Od razu się zgodziłam. Sobie myślę, co tam samochód. Dobra, będę z dziećmi. Ale dzieci mówią, że miały wspaniałe dzieciństwo, moi synowie mówią. Bo ja nie miałam życia z sąsiadkami. Uprzejmość, tak jak tutaj. Dla wszystkich jestem uprzejma, dla wszystkich jestem pani Gardolińska i z wszystkimi dwa słowa zamienię o pogodzie, ale nie mam w zwyczaju przesiadywać, po kumoszkach nigdy nie chodzę, zupełnie to nie w moim stylu. Natomiast chłopcy wspominają. A teraz też wnuki mówią, że babcia to chyba o każdym domu w Warszawie umie opowiadać. Jak byli w podstawówce, to ich tak po Warszawie obwoziłam i opowiadałam: o historii, o powstaniu warszawskim, o wszystkim. Kuba, teraz on w Wiedniu studiuje. Przyjechał, wczoraj był u nas z wizytą Kuba. Architekturę w Wiedniu studiuje, świetnie mu idzie, pracuje u najlepszych architektów równocześnie, tak że zarabia nie przy garnkach, nie w zmywaku…AS: Tylko w swoim fachu. BG: I już robi samodzielne zadania. Bardzo zdolny, wybitnie zdolny chłopak. Zresztą już biegle mówi po francusku, po angielsku i po niemiecku. Dwadzieścia trzy lata ma, przystojny, fajny chłopak. To właśnie on mówił: Czy babcia umie opowiadać o każdym domu w Warszawie? Chodziłam z nimi zawsze, wnuków oprowadzałam, tak jak przedtem swoje dzieci.Albo na przykład jeździłam co roku 1 sierpnia na groby powstańców warszawskich. Jechaliśmy z Ursusa z małymi dziećmi. Oni odebrali wychowanie przedwojenne, patriotyczne. Potem mój syn zakładał w swoim zakładzie pracy pierwszą Solidarność! Był założycielem w swoim zakładzie pracy pierwszej Solidarności… Tam gdzieś pracował. On był wtedy akurat młodym inżynierem. Wojtek był założycielem.AS: A czy pamięta Pani śmierć Stalina? Bo to było w roku, w którym Pani wyszła za mąż, prawda?BG: W ogóle nie pamiętam. AS: Czy jakieś takie reakcje społeczne, u Pani, nie wiem, w pracy czy w domu?BG: Zupełnie nie pamiętam. Ja do tego uwagi nie przywiązywałam specjalnej, w każdym razie nic w pamięci mi nie zostało. Nawet jakby pani mnie zapytała, kiedy to nastąpiło, to bym nie wiedziała, to bym nie wiedziała, nie pamiętałabym.AS: Jakoś nie przywiązała Pani do tego takiej dużej wagi?BG: W każdym razie wiem tylko, że te czasy stalinizmu, to były czasy, kiedy człowiek żył tak trochę pod strachem, pod strachem się żyło.AS: A te późniejsze strajki czy różne wystąpienia społeczne? W 1956 roku…BG: No tak.AS: Później w sześćdziesiątym ósmym…BG: To tak, to już pamiętam, tak. To pamiętam, byłam zadowolona, to akceptowałam. Do Solidarności od początku należałam. Zakładałam Solidarność w szkole, byłam w trójce założycielskiej. Najpierw byłyśmy trzy tylko i żeśmy Solidarność… Ale ja była sekretarką tylko przecież w szkole. I dwie nauczycielki się przyłączyły. Potem do Solidarności przystąpiła cała… nie nauczyciele, broń Boże, tylko wszyscy fizyczni: kucharki, woźne, dozorca, palacz.AS: To był taki pion administracyjno-, powiedzmy, porządkowy.BG: Gospodarczy, tak. I tylko dwie czy trzy nauczycielki i ja. AS: A nauczyciele się bali?BG: Oni mają swój ZNP.AS: Rozumiem. Czyli to było jeszcze w okresie stanu wojennego, kiedy Pani zaczęła tą Solidarność zakładać?BG: To było wtedy, jak wybuchła.AS: Wcześniej, wcześniej, prawda? To było jeszcze w 1980 roku.BG: Mówiło się, że wybuchła Solidarność.AS: W 1980 roku, to było jeszcze przed stanem wojennym.BG: Jakby pani mnie spytała, który to był rok, to nic nie wiem. Mam zaniki pamięci.AS: Ale wie Pani, że to były te początki w ogóle istnienia Solidarności.BG: Wojtek był w swoim zakładzie pracy, a ja byłam tu w swoim zakładzie pracy. AS: Później była Pani związana z tą Solidarnością przez kolejne lata? Lata osiemdziesiąte?BG: Tak. Ja mam to coś Solidarności przecież. Należałam cały czas.AS: A pamięta Pani wybuch stanu wojennego? Ten początek?BG: A, pamiętam! Zaraz, z czym to ja leciałam… Tomek był w wojsku jak stan wojenny wybuchł. Bo Wojtek był zwolniony z wojska, bo miał tą ciężką chorobę serca, jako dziecko. Jak te papiery pokazał, to był w ogóle zwolniony. Natomiast Tomek po skończeniu studiów był powołany, do wojsk lotniczych. Najpierw był jako mechanik w Oleśnicy, a jak stan wojenny wybuchł to był w Gdańsku. Pod Gdańskiem, nie Pruszków [Pruszcz – przyp. red.]… jakiś taki… dziesięć kilometrów przed Gdańskiem miejscowość, na „P” chyba. I tam był, tam było to lotnisko. Wybuchł stan wojenny. (11; 00:10:00)Nawet chyba mam schowane gdzieś tutaj w tych papierach przepustkę, bo jechałam do Tomka przed Gwiazdką, w grudniu, bo on przez Gwiazdkę był nawet w tym wojsku. Dostałam tą przepustkę, pustym pociągiem jechałam, prawie niebyło ludzi w pociągu, może jedna osoba jeszcze w całym wagonie, oprócz mnie. Z Tomkiem się widziałam, trochę nawet przepustkę dostał, żeśmy trochę pochodzili. I potem pociąg powrotny miałam o dwunastej w nocy. Na przepustce było napisane, że jadę do tego… no jak to… na „P”… nie wiem. W każdym razie wsiadałam do pociągu w Gdańsku, a ta stacja z tym lotniskiem była kawałek… no tak jakby przedmieścia Gdańska, ale już administracyjnie nie Gdańsk. I w nocy kontrola. Ja pokazuję przepustkę, a on mówi: Pani nie ma prawa tu przebywać. Ja mówię: No jak to? – No tak. Gdzie ta miejscowość jest? Przed Gdańskiem, a pani do Gdańska nie miała prawa wjechać. Ja mówię: Ale tutaj wsiadłam do pociągu. – To trzeba było podmiejskim pociągiem pojechać do Tczewa i tam wsiadać. Ten pociąg pospieszny się w Tczewie też zatrzymuje. Pani nie miała prawa jechać na północ, tylko na południe. Trzeba było z powrotem jechać. Do Gdańska miałam dziesięć kilometrów, to miałam jechać trzydzieści do Tczewa. Ale to była jedenasta wieczór, już była godzina policyjna. Ja mówię: To co ja teraz mam zrobić? Zniecierpliwionym głosem mówię, byłam wściekła na taki idiotyzm. Mówię: Przecież tutaj mam bilet, pociąg pospieszny i tu wsiadam. – No dobrze. Dopisali mi, gdzieś tą przepustkę mam tutaj, dopisali mi, że „może przebywać do dwunastej w nocy”, bo o dwunastej był ten pociąg.AS: Pozwolili Pani.BG: No tak.AS: I to było właśnie w okresie stanu wojennego.BG: W stanie wojennym. A Tomek wtedy, jak miał przepustkę, tośmy też do Gdańska pojechali razem. I właśnie w Gdańsku mi pokazywał, jakie hasła były na murach wypisane, jeszcze takie za Solidarnością, tam były na murach, takie napisy mi pokazywał.AS: Mogłaby Pani opowiedzieć jeszcze o swojej pracy w roli kuratora? Tej społecznej. Bo zaczęła Pani troszkę mówić na ten temat. Jak to się zaczęło? W ogóle skąd ten pomysł? Jak długo trwało? Kiedy?BG: Skąd ten pomysł? To ja nawet nie wiem. Skąd ten pomysł, nie mam pojęcia. Zawsze się lubiłam zajmować dziećmi. I zawsze uważałam, że to się bierze z braku opieki rodzicielskiej. Najpierw spontanicznie pomagałam rówieśnikom moich synów. Jeżeli wiedziałam, że mają jakieś kłopoty w nauce, to: Przyjdź do mnie, odrobisz przy mnie, to ci wytłumaczę te zadania matematyczne czy to, czy tamto. Tak z wolna… Ale ja nawet nie pamiętam w tej chwili, kto mi to doradził, że ja się tam zgłosiłam do sądu. Może sobie kiedyś to przypomnę, ale ja mam takie dziury w tej chwili w pamięci, że właśnie z tego powodu miałam już teraz komputerowe badanie mózgu i idę po wyniki do pani doktor. Bo wyniki miałam nie ja odbierać, tylko do pani doktor spłynęły, do neurologa, i się dopiero dowiem, co się z moim mózgiem dzieje. Bo ja mam dziury w pamięci straszne. Ja nagle na przykład… Dobrze, że mnie to teraz nie łapie, ale chwilami mnie łapie, jak mnie pani pyta, to ja sobie myślę: „Boże, nic nie wiem w tej chwili na ten temat”. Tak mnie łapie, że ja na przykład idę po coś do kuchni, stanę w pokoju i nie wiem, po co szłam. Nic nie wiem, nic. Albo chcę wyjąć łyżeczki, ale nie wiem, gdzie ja mam w domu. No są łyżeczki w kuchni, ale gdzie, w której szufladzie? Rozglądam się po kuchni, jakbym weszła do obcej kuchni. Takie mam momenty już w tej chwili. Pani chyba resztki ze mnie wydobywa, zanim całkiem zgłupieję. AS: Nie, no spokojnie, jeszcze naprawdę sporo Pani pamięta. A czasem od razu się Pani odblokowuje. Na początku mówi Pani, że Pani nie wie, a już po paru sekundach Pani wie, więc nie jest źle.BG: Ale coraz częściej mnie łapie to, coraz częściej. Co ja miałam teraz pani mówić?AS: O pracy kuratora. W latach sześćdziesiątych to było, tak? Się zaczęło?BG: Nie, tego to już pani w ogóle nie powiem, kiedy to się zaczęło. Zaraz, chłopcy byli chyba może wtedy w podstawówce. No to by trzeba liczyć teraz, jak się urodzili w pięćdziesiątym szóstym, kiedy oni byli w podstawówce i można by obliczać, a tak to nie wiem.AS: Tak mniej więcej… dziesięć lat… plus dziesięć od urodzenia.BG: Tak, o, już wiem. Ja kuratorem zostałam, jak oni byli chyba w ostatnich klasach podstawówki, a przestałam być, jak miałam tę ciężką operację kręgosłupa. Bo ja leżałam… Oni byli w klasie maturalnej, przeszli do klasy maturalnej, to był wrzesień. Rano robię śniadanie, wszystkim, przed szkołą, to było może po siódmej piętnaście, nakrywam do stołu, w tym pokoju przy tym stole i stawiam… lekki skłon nad stołem, żeby talerze rozstawić śniadaniowe… jakby mi ktoś strzelił w kręgosłup. Znalazłam się klęcząca, tak klęcząca przy stole, trzymam się kurczowo krawędzi tego stołu i wyję z bólu. Po chwili się położyłam. Wyję z bólu. Nosze, pogotowie. Wysunięcie dysku. Leżałam na neurologii dwa miesiące. Dzień i noc cierpiałam tak, że to się nie da wypowiedzieć, co to za potworny ból. Kazałam sobie przynieść z domu jasiek, poduszkę małą, trzymałam go na twarzy i w to wyłam z bólu. Zastrzyk przeciwbólowy dostawałam co sześć godzin, a działał przez dwie godziny. Pozostałe cztery godziny to jest ból nie do opisania, to jest ból taki w całej nodze, jakby równocześnie wyłamywali kolano, wykręcali staw skokowy, każdy palec w inną stronę wykręca ból, tak jakby każdy palec osobno był wyłamywany. Cała noga tak potworny ból. Nie do opisania ból. Jankowi powiedzieli lekarze, że już nie będę w ogóle chodzić. Jestem skazana na wózek i już się nic nie da zrobić. Jeden lekarz mówił, że można by spróbować operacji, ale wszyscy ci lekarze… Na Czerniakowskiej leżałam na neurologii, ale na dole Książęcej od razu. I jeden lekarz tylko mówił, że można by spróbować operacji. Ja błagałam o operację, ale mówili, że to nie ma sensu, że to zresztą trzeba by mnie przewozić na Oczki, nie ma sensu. Ale po dwóch miesiącach w końcu zdecydowali się. […] No i o dziwo zaczęłam chodzić, wyzdrowiałam. Ale co przeszłam, to przeszłam, bo to trwało od września. Wyszłam ze szpitala w Wigilię rano. AS: W którym to było roku?BG: Chłopcy w klasie maturalnej, w siedemdziesiątym czwartym. I potem byłam dwa miesiące w domu, mamusia przyjechała. Byłam dwa miesiące w domu i potem jechałam, w marcu jechałam do sanatorium do Ciechocinka, a oni w maju… W każdym razie oni maturę zdawali, to ja byłam w Ciechocinku. Jeszcze Wojtek mnie z kolegą odwozili do Ciechocinka pociągiem, żeśmy samochodu nie mieli. I do kuratorstwa już nie wróciłam potem.AS: Czyli przed tym wypadkiem była Pani kuratorem.BG: Tak.AS: I może Pani opisać jakimi przypadkami się Pani zajmowała?BG: Przeważnie z wykolejoną młodzieżą, wagarującą, kradnącą. Na przykład miałam takich, którzy kradli suszące się, te elastyczne bluzki były wtedy modne. Mokre bluzki, suszące się na parterowych balkonach oni kradli i zanosili mokre paserowi, dostawali jakieś tam grosze za to, paser im dawał, a on bluzki suszył i sprzedawał.AS: Paser też powinien dostać kuratora co najmniej.BG: No właśnie. Nie wiem już, ten paser tam był wykryty czy nie. Wagary i drobne kradzieże. To była młodzież od lat czternastu do lat, powiedzmy, dziewiętnastu, dwudziestu. Miałam takiego, który w więzieniu był, czyli już musiał być po dwudziestce. Miałam ich wielu, wielu. I to przeważnie tutaj mieszkających. Ja już mówiłam, że nie mogę następnego brać, bo już mam ośmiu, już nie dam rady, a pani sędzina mówi: On jest tak trudny, że muszę go pani dać, bo jak pani sobie nie poradzi, to nikt sobie nie poradzi. Pani jest najlepszym kuratorem, z tych, których mam tutaj w dzielnicy.AS: To były wszystkie osoby z Woli, tak? Z tej dzielnicy?BG: Tak, bo to był IV Wydział Sądu dla Nieletnich na Woli.AS: I to był Sąd Rejonowy jakiś?BG: Tak. W tym gmachu sądu. Sędzia Wąsowska już nie żyje, ta, która tak mnie ceniła i uważała za tego najlepszego kuratora. Ona mówi: Pani sobie radzi z najgorszymi. Opowiadałam pani, jak ten mnie do swojej narzeczonej jeden złapał na ulicy? Idę z siatkami do domu, sobota popołudnie, jeszcze nie było wolnych sobót. Z siatkami do domu idę i na Lumumby, w połowie ulicy, Płocka teraz, nie Lumumby, zatrzymuje mnie jakiś nieznany mężczyzna młody: Bardzo panią przepraszam, ale niech pani mi poświęci z dwadzieścia minut. Ja mówię: Proszę pana – zlękłam się go, przede wszystkim się go zlękłam, bo wyglądał byle jak, dorosły mężczyzna – ja idę do domu w tej chwili, ja nie mam czasu. – Bardzo panią proszę, niech pani ze mną idzie. – Ja pana nie znam. Nigdzie z panem nie pójdę, bo pana nie znam. – Wiem, że pani mnie nie zna, ale wszyscy tu panią znają. I kto by pani podskoczył, to nie będzie miał życia, bo pani jest taka. Kto by pani podskoczył, to nie miałby życia…AS: Był Pani ochroniarzem, można powiedzieć?BG: Nie. – Pani musi iść porozmawiać z moją narzeczoną. A ja mówię: Teraz? Dwie siatki w ręce... – Teraz. Tu, na rogu, do tego bloku. Róg Górczewskiej i Płockiej, co tak bokiem stoi przedwojenny dom jeden. Mówi: Tu, do tego domu. Chcę, żeby pani porozmawiała z moją narzeczoną. Idę wobec tego, idę. Jeszcze jak powiedział, jak powiedział, że „tutaj pani nikt nie podskoczy, bo kto by podskoczył, to nie miałby życia”… Mówi: Wszystkie chłopaki za panią stoją. Jeszcze powiedział „ferajna” czy jakoś, „za panią stoi”. Pani tu jest pod ochroną, pani się nie ma czego bać. Idę. Siedzi narzeczona w pokoju. Patrzę, dziewczynka, może mieć z szesnaście lat. Wysoka ciąża, a to był maj. – Bo wie pani, ona teraz nie chce do szkoły chodzić. Ona jest w ósmej klasie. Ale przecież ważne jest świadectwo, prawda? AS: W ósmej klasie?BG: No dopiero w ósmej.AS: Aha, pewnie gdzieś tam siedziała po drodze.BG: Siedziała po drodze. Ale miała może lat szesnaście. I on rozumiał potrzebę świadectwa. Przecież ona chociaż niech to świadectwo dostanie, a jak teraz nie pójdzie, to nie dostanie świadectwa. Niech jej pani to przetłumaczy. Ja ją rozumiałam, że ona już się wstydzi do szkoły chodzić z taką wyraźną ciążą dużą. AS: Szkoła podstawowa…BG: Szkoła podstawowa. Ale trochę jej tłumaczyłam. Wiesz, świadectwo w życiu jest bardzo ważne. Będziesz chciała potem pracować. Z dzieckiem do szkoły tym bardziej nie będziesz mogła iść. Ona chyba w lipcu miała rodzić, tak że jeszcze by zdążyła. Żebyś chociaż jeszcze te dwa, trzy tygodnie pochodziła do szkoły, to potem może już i uwzględnią tą końcówkę. Nie wiem, czy to dało skutek, czy nie. W każdym razie to była jedna z moich przygód kuratorskich. Drugiego miałam, hołubiłam, wyszedł z więzienia. Już załatwiłam mu pracę z wielkim trudem, ale załatwiłam mu pracę. Na politechnice miał być jakimś tam woźnym czy czymś, czy przy palaczu, nie wiem, już nie pamiętam. A tu on znowu coś tam nawalił, już nie pamiętam co. Pobił swoją narzeczoną czy coś i z powrotem mu odwiesili tą karę. Do więzienia miał jechać. Miał jechać na rozprawę i nie wiem dlaczego, ta rozprawa się miała odbywać koło Szczecina. A ponieważ chłopak już zaczął pracować, już wyglądał… Nie pamiętam, jak to było, może ja coś plączę, z tą narzeczoną to było później. Potem było już z tą narzeczoną. W każdym razie on już się ustatkował, już zaczął pracę. Zaczął pracę i dla mnie było istotne to, że zaczął pracę i jest na dobrej drodze, ze mną się liczy. A, to była sprawa o pobicie się, jeszcze w poprawczaku. Bo te sprawy to tak długo…AS: Zalegają.BG: Zalegały. I wreszcie wypłynęła sprawa o to, że był w poprawczaku, to tam zorganizował jakąś szajkę i razem pobili jednego kolegę. Taka stara sprawa. I sobie myślę: Teraz ta stara sprawa, jak on już jest na dobrej drodze i pracuje. To ja muszę jako świadek, jechać tam pod Szczecin. Bo ten poprawczak gdzieś tam był, w tamtym województwie. W sądzie jak powiedziałam, że zdecydowałam się jechać bronić Zbyszka, to sędzia Wąsowska powiedziała, że to jest pierwszy przypadek, żeby kurator się tak poświęcał. Sędzia Strzembosz… ci dwaj… zna pani… Strzemboszów znałam. On był wtedy kierownikiem całego wydziału dla nieletnich, musiał mi tą delegację podpisać. A jego brat, chyba historyk jest jego brat, to też go znałam, bo ja chodziłam przez dziesięć lat do szarych urszulanek na Wiślaną, co dwa tygodnie na wykłady takie. Takie spotkanie wieczorne było inteligencji. Tam naprawdę bardzo takie towarzystwo przychodziło… m.in. ten Strzembosz, historyk. Ludzie na wysokich stanowiskach i ja, szara mysz, między nimi się wkręciłam. (11; 00:30:00)To myśmy studiowali wszystkie encykliki Jana Pawła II, do momentu jak został papieżem. Myśmy się spotykali co dwa tygodnie, w drugi i czwarty czwartek miesiąca. W domu się czytało encykliki, a tam się omawiało. Potem była zawsze msza św. w kaplicy u urszulanek. Jedna siostra prowadziła, siostra, która kończyła dwa uniwersytety, jeden tam gdzieś w Belgii, a jeden w Polsce uniwersytet.Pojechałam tam do tego… znowu zapomniałam nazwy miejscowości, pod Szczecin. Broniłam Zbyszka jak lwica, ale niestety nie obroniłam. Wsadzili go do więzienia, praca mu przepadła. Wyszedł z więzienia, już był dorosły, kuratora nie dostał. Potem się dowiedziałam od jego siostry młodszej, że pobił żonę… że się ożenił i nie wiem, czy pobił żonę, czy zabił żonę, już w tej chwili nie pamiętam. I siedzi w więzieniu. I koniec.AS: Czyli jego życie się nie potoczyło późnej zbyt dobrze.BG: Właśnie. Mieli ojca alkoholika strasznego, a matka umarła. Siostra była w ósmej klasie podstawówki. I tą siostrą, to ja też byłam jej opiekunką, kuratorką. I załatwiłam jej internat bezpłatny, załatwiłam rentę… Aha, ona dostała rentę po matce. Ale w dniu wypłaty renty, to już kumple siedzieli z tatusiem, czekali na listonosza i natychmiast tatuś wyprawiał bibę…AS: Za rentę córki.BG: I całą rentę przepijali. Załatwiłam w sądzie, że renta zaczęła przychodzić do mnie. A najlepsze było to, że tam nie figurowało nazwisko Hanki, tylko moje, Bożena Gardolińska zaczęła dostawać rentę Hanki.AS: Żeby już nikt nie mógł się przyczepić.BG: Więc jakbym nie była uczciwym człowiekiem, to mogłam potem się legitymować, że jestem rencistka, odcinkiem renty.(12; 00:00:00)BG: Jakąś ponadpodstawową szkołę skończyła, potem wiem, że miała dziecko, które oddała do adopcji do Francji. Bo raz ją widziałam z córeczką na kolanach, może taką półtoraroczną czy dwuletnią, a potem mi powiedziała, że jej córeczka jest we Francji, że w bardzo dobrych warunkach żyje, a potem raz ją jeszcze… W tej chwili Hanka już nie żyje, umarła na raka, jak miała czterdzieści parę lat, ale się dowiedziałam po fakcie, od jej koleżanki. Jak ją widziałam ostatni raz, to mi powiedziała, że ta córka już ma kilkanaście lat, jest we Francji, wakacje spędza w Hiszpanii i raz Hanka ją odwiedziła, tą córkę. Jakoś jednak pieniądze uzbierała i pojechała, i widziała tą córkę. Już córka miała kilkanaście lat. AS: Bardzo ciekawe historie z tego okresu bycia kuratorem.BG: Hmm.AS: A z jakim miastem się Pani czuje najbardziej związana? Bo w sumie mieszkała Pani w bardzo wielu miastach. I podczas swojej pracy, i jeszcze wcześniej.BG: Można powiedzieć tak: Toruń, Lublin, Czerna, Zielona Góra. Olsztyn, Poznań, dzieci moje się urodziły w Poznaniu, Ursus i Warszawa. Osiem. W ośmiu miejscowościach byłam zameldowana przez całe swoje życie. AS: I z wszystkimi miejscowościami czuje się Pani związana?BG: Ja się z Poznaniem czuję związana, z Zieloną Górą się trochę czuje związana, ale tam jest grób mojego taty. To właściwie tylko z tego z powodu, bo tak to już tam w Zielonej Górze nikogo nie znam. Jeszcze Walery żyje, Piotrowski. Janka już umarła. Walery żyje, czasem rozmawiamy sobie przez telefon. A tak, to już w Zielonej Górze nie ma… Tam moja kuzynka jedna daleka mieszka jeszcze, u której się mogłabym zatrzymać, jak jestem. Ale Poznań jest mi bliski, bo moje dzieci się w Poznaniu urodziły.AS: W sumie tak jak Pani.BG: Właśnie. No tak, bo moje siostry to już w Toruniu się rodziły. I brat też w Toruniu, a tylko ja w Poznaniu. I tu Warszawa… to właściwie tak z patriotyzmu. W Muzeum Powstania Warszawskiego to już byłam co najmniej sześć razy. Co rusz to sobie idę do Muzeum Powstania Warszawskiego. Mówią moje dzieci, że „mamusia jest najlepszym przewodnikiem, wszystko mamusia wie”.AS: A pamięta Pani pierwszą wizytę papieża w Polsce? Też w Warszawie wtedy byliście, tak?BG: Tak, pamiętam. Ja leżałam chora, znowu miałam jakąś dyskopatię. Leżałam w łóżku, ale moi synowie pojechali i siedzieli naprzeciw kościoła św. Anny, akurat u wylotu Miodowej na jezdnię, na środku jezdni siedzieli, całą noc chyba.AS: I czatowali.BG: Tak, tak. Ale byłam przecież u Ojca Świętego, to pani widziała. Gdzie to wisi?AS: To było w którymś z albumów chyba.BG: Ano właśnie. Ale ja to przecież gdzieś na ścianie miałam. A, w tamtym pokoju. Tak, w tamtym pokoju wisi na ścianie. To byłam przecież na górze w tej kaplicy prywatnej Ojca Świętego. No właśnie czasem to jestem zadziwiona, że ja taki zwykły człowiek, tyle miałam w swoim życiu takich zdumiewających dla mnie zupełnie zdarzeń! Że takie zdarzenia… żeby u Ojca Świętego być… Moi rodzice byli tacy dumni z tego, tak się cieszyli.AS: Czyli była Pani osobiście w jego kaplicy, tak? Razem z tą grupą czwartkową?BG: Tak, tak, to właśnie ta nasza czwartkowa grupa. A ponieważ Ojciec Święty, jak był biskupem i jeszcze wcześniej, ile razy przyjeżdżał do Warszawy, przez całe swoje życie, to zawsze się zatrzymywał, pokój miał u szarych urszulanek na Wiślanej, więc on te wszystkie urszulanki znał. I jak siostra Teresa, która tam zawsze była taką jedną z ważniejszych sióstr, tak wysoko zresztą wykształcona, jak już mówiłam, to przez tego polskiego księdza, który tam pielgrzymów przyjmuje, to ten ksiądz zawiadomił, że siostra Teresa Sułowska jest ze swoją grupą czwartków papieskich, w Rzymie, bo myśmy w Rzymie cały tydzień byli. I chyba po trzech dniach czy czterech dostaliśmy telefon z tego biura, że Ojciec Święty, jak się dowiedział, że jesteśmy w Rzymie, to nas zaprasza na mszę św. do swojej kaplicy w piątek. W czwartek ten telefon był. Wieczorem wszyscy głowy myją, fryzury robią. O siódmej rano ma być msza św. – To z hotelu o której wyjeżdżamy? O szóstej? A kierowcy: Co? O szóstej? O czwartej! Będziemy stać na placu, żeby nie ryzykować. Jakby się jakąś głupią gumę po drodze złapało i nie zdążyć? I o czwartej wyjechaliśmy z hotelu, a mieszkaliśmy w samym Rzymie, z pół godziny od Watykanu, więc o piątej już byliśmy na placu. Zimno było okropnie, a my siedzieliśmy w autokarze i czekaliśmy, może nas o wpół do siódmej już wpuszczą pod dach? No i tam nas gdzieś wpuścili. Kto chce jechać windą, to windą, a kto po schodach. Ja mówię: Ja po schodach, bo przynajmniej coś zobaczę. I na górę aż do tych apartamentów szłam tymi schodami. Takie galerie było widać na każdym piętrze, zaglądałam w takie galerie, jakieś wielkie korytarze.AS: W którym to było roku? Jakoś w latach osiemdziesiątych, tak?BG: No… O, to był rok urodzenia moich wnuków. Jeden się urodził w styczniu, drugi w lutym, a ja w kwietniu byłam u Ojca Świętego.AS: Aha. W osiemdziesiątym piątym, tak?BG: Tak, w osiemdziesiątym piątym. Jeden miał osiem tygodni, drugi miał sześć tygodni, jak ja byłam u Ojca Świętego. Po dwóch tygodniach jeden od drugiego się urodzili, takie chłopaczki. Moje wnuki, no tak, babci prawnuki, ale prababcia jednak jeszcze się cieszyła prawnukami. AS: A jeszcze brała Pani udział w jakichś innych pielgrzymkach papieskich? Jeździła Pani na jakieś inne spotkania z papieżem, kiedy był tutaj w kraju?BG: Jak był w Warszawie to zawsze byłam na tej mszy św. jego, ale to tylko w tłumie. Już nie miałam bezpośredniego spotkania. Ale tak to zawsze jak był w Warszawie, to byłam. A jak wyjeżdżałam poza Warszawę, to nie.Ale że Ojciec Święty mnie za rękę trzymał… To przecież, jak to człowiek pomyśli sobie… Czasem naprawdę moje życie mnie zadziwia. Zadziwia mnie. Zdumiewa mnie po prostu. Jakie ja różne rzeczy przeżyłam w swoim życiu! Co ja wszystko przeżyłam… Jeszcze ta cała wojna, jeszcze ta cała ucieczka, wędrówka, oj, Boże kochany, co się wszystko dzieje w tym życiu…AS: Była Pani jeszcze jakoś zaangażowana w życie Kościoła poza tymi spotkaniami czwartkowymi? Pani jest taką osobą dość aktywną na gruncie kościelnym, tak mi się wydaje.BG: Właściwie należę do Zjednoczenia Apostolstwa Katolickiego, które założył św. Wincenty Pallotti w dziewiętnastym wieku, tak, on żył tysiąc osiemset tam któryś rok, w połowie dziewiętnastego wieku, chyba w pięćdziesiątym którymś umarł. I to są pallotyni, którzy są w Ożarowie. Oni to propagują, to się nazywa ZAK – Zjednoczenie Apostolstwa Katolickiego. Ja teraz ten rok tak podupadłam ze zdrowiem, że nawet tam owszem należę, ale rzadko kiedy idę na spotkania. Spotkania się odbywają w parafii św. Wojciecha co tydzień, a ja teraz jestem może raz na miesiąc, bo się ciągle źle czuję, zmęczona jestem ciągle. Teraz ten ostatni rok mi się dał we znaki, nie wiem dlaczego, ale tak jakoś szybko mi siły uciekają. Szybko mi siły uciekają teraz jakoś…A tak… do czego jeszcze? Na te czwartki papieskie należałam… Wcześniej należałam, w młodości, tośmy w Zielonej Górze sodalicję mariańską, to już mówiłam, żeśmy założyli. Żeśmy potem te dwa wagony mieli i jeździli po Polsce, akademie urządzaliśmy (12; 00:10:00)dla miasta z okazji świąt religijnych. Zawsze coś tam robiłam.AS: A czy jakoś społecznie się Pani jeszcze udzielała? Poza Solidarnością, tą funkcją kuratora, którą Pani pełniła…BG: To już więcej nie.AS: Tak, już wystarczy. Sporo. Jeszcze miała Pani dzieci w końcu.BG: Ja uważałam, że nie należy łapać… Mój tata zawsze mówił, że się trzech srok za ogon nie łapie równocześnie.AS: Bo żadnej się nie złapie.BG: No właśnie. Bo się nic porządnie nie zrobi, tak że uważałam, że to nie o to chodzi, żeby się tam… Dostałam tą odznakę „Przyjaciel dziecka z dzielnicy”, to byłam zaskoczona, ale tak sędzina uważała, że najtrudniejsze dzieciaki musi mnie oddawać. Mówiła: Jak pani sobie nie poradzi, to nikt inny sobie nie poradzi. Jak mi dawała: Ten jest taki naprawdę trudny, pani Bożeno, to muszę go pani dać. A Wojtek i Tomek mówią: Mamusia nas wychowywała w środowisku nieletnich przestępców. Bo ja ich wszystkich zapraszałam tu. Jak mają się gdzieś wałęsać, to niech przyjdą tu i przy mnie odrabiają lekcje. Moi odrabiali lekcje tu, sami. Tamci odrabiali lekcje w środkowym pokoju przy mnie, bo musiałam im pomagać w odrobieniu tych lekcji, tłumaczyć. Potem się wszyscy razem bawili w czwórkę. No i mieli pociąg elektryczny albo gry jakieś, ping pong odchodził na małym stole…AS: Nic nie ginęło z tych zabawek?BG: Nie wiem, nie.AS: Szanowali Panią.BG: Szanowali mnie. W niedziele jednego zapraszałam na wycieczki. Jak jechałam z moimi do zoo, to mówię: W niedzielę jedziemy do zoo, to przyjdź, pojedziesz z nami. W tramwaju do mnie mówi „pani kurator”. Ja mówię: Ty nie mów do mnie „pani kurator” głośno w tramwaju. Po co mają wiedzieć, że masz kuratora? Mogę być przecież twoją ciocią. – Ja jestem dumny, że mam kuratora, bo kurator to przyjaciel. Tak mu się skojarzyło. Byłam pierwszym kuratorem w jego życiu i on doszedł do wniosku, że kurator to przyjaciel. No dla mnie to była taka pochwała jakaś niesamowita…AS: No tak!BG: Że jemu się wydaje, że kurator to… że on jest dumny, że ma kuratora, bo kurator to przyjaciel. Jakby mnie wtedy największa nagroda spotkała.AS: A może Pani jeszcze opowiedzieć, jak potoczyły się losy Pani rodzeństwa po wojnie, bo nie mieszkaliście wszyscy w Warszawie, prawda?BG: Każdy w innym końcu.AS: Właśnie. BG: Z Zielonej Góry żeśmy wyszli. Pierwszy się ożenił brat, bardzo wcześnie, młody był chłopak. Ożenił się i zamieszkał na północ od Zielonej Góry, jakieś tam czterdzieści kilometrów w małej wiosce, w małej miejscowości nad jeziorem. I już tam całe życie mieszkał nad tym jeziorem. Maciej.AS: A jak potoczyły się losy sióstr? To znaczy, gdzie mieszkały?BG: Moja najmłodsza jest stomatologiem, dwóch synów ma, też już żonatych. I ona mieszkała w wielu miejscowościach, ale w końcu osiadła w Poznaniu, a potem się z Poznania przeniosła do Kórnika. Przy samym Zamku w Kórniku wybudowali takie domki szeregowe jednopiętrowe. W każdym domku są dwa mieszkania: na parterze i na górze. Ona ma na parterze, bo tylko z mężem mieszka, synowie osobno. Ale ma ogród, z pokoju ma wyjście do ogródka i tam ma nawet taki, najbardziej jej tego zazdroszczę, chociaż to jest dziecinne, ma kanapę taką bujaną z baldachimem.AS: A, wiem, wiem.BG: I kwiatów orgie… Róże, jak u niej byłam, to ona ma róże pnące. Tej wielkości kwiaty aż do pierwszego piętra idą. I ona ma swój pokój, mąż ma w dużym pokoju, ona ma swój telewizor, mąż ma telewizor i sobie tak we dwójkę żyją pięknie, spokojnie, w małej mieścinie. A emeryci do Poznania mogą jeździć za darmo autobusem, taki podmiejski autobus, a synowie obaj w Poznaniu mieszkają, mają swoje żony. I też po jednym wnuku, małe wnuki jeszcze ma, takie dwu-, trzylatki.AS: Czyli udana rodzina?BG: Tak. A druga moja siostra mieszka we Wrocławiu, ta średnia, Krysia, która była moją towarzyszką zabaw w dziewczęcych latach, bo Krysia jest tylko półtora roku ode mnie młodsza, ale Krysia zawsze była osobą cichutką. Cichutką taką, taka skromna myszka, ale bardzo pracowita i gospodarna. Ona była w domu… Rodzice mówili „nasza czyściocha” o Krysi. A na mnie „nasza chudzina”. I ja byłam mól książkowy, a Krysia to była zawsze przyboczna mamusi w kuchni, smakoszka, o tak, lubiła doprawiać, smakować, dosypywać przyprawy, gospodarna. A teraz mieszka z córką rozwódką.Mogę powiedzieć tylko tyle, że właściwie to jestem człowiekiem zadowolonym z życia. Zadowolona jestem, że udało mi się wychować takich synów wspaniałych jako ludzi wartościowych, bo oni są i patrioci, i głęboko religijni. Nie nawykowo, nie są katolikami z nazwy czy ze zwyczaju, czy z rutyny, tylko z przekonania. I właściwie to ja jestem ze swoich synów bardzo dumna. I to jest moja satysfakcja, że chociaż tyle zostawiłam po sobie.<div></div>
    </section>
</article>