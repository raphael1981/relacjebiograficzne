<?xml version='1.0'?>
<article>
    <section>
        <time>0</time>Archiwum Historii Mówionej. Rozmowa nagrana w Warszawie w dniach 5, 11 i 13 maja oraz 25 czerwca z panią Teresą Hildt-Węgrzynowicz. Rozmowę przeprowadziła Anna Zalewska.Teresa Hildt-Węgrzynowicz: Nazywam się Teresa Węgrzynowicz de domo Hildt. H, i, el, de, te – tak to się pisze. Urodziłam się 26 września 1930 roku, tak że za chwilę będę miała 80 lat. Urodziłam się w Warszawie, podobnie jak szereg wcześniejszych pokoleń. Właściwie wszyscyśmy się rodzili tutaj w tym mieście. O mojej rodzinie wiem no niby sporo, ale na dosyć krótkim dystansie. Od pierwszych tam powiedźmy lat XIX wieku. Co się działo wcześniej, nie wiem i nie sądzę, żeby można było to odszukać. W ogóle nie wiem, czy jest to potrzebne.Główne źródło... Ta moja wiedza jest bardzo nierówna. Stosunkowo dużo wiem o tym właśnie wczesnym, XIX-wiecznym etapie, ponieważ głównym źródłem jest taki brulion, pozostawiony przez pradziadka, który zapisywał w dość niezwykły sposób swoje życie. Swoje, swojej żony i ośmiorga swoich dzieci. Nie wiem, czy rozszerzać opowieść o tym, jak to jest pisane?AZ: Tak, oczywiście.TH-W: Tak. Jest to zrobione w ten sposób, że ten człowiek, który nosił imię Ernest Emilian Ludwik Hildt, doszedłszy już do pewnego wieku, ale nie wiemy jakiego, zaczął spisywać w brulionie... Ówczesne bruliony, jak się okazuje, były i ozdobne, i takie trochę złocone i tak dalej. Zaczął spisywać te dzieje. Właśnie nie tyle dzieje, co, bo ja wiem, życie, koszty życia swojej rodziny. Podzielił ten brulion na dziesięć takich części. Pierwsza i druga to jest on i jego żona, następnie każde dziecko dostaje swoje kilka czy kilkanaście kart, które on ma nadzieję zapisać dziejami tych dzieci. Nie udaje mu się to, ponieważ większość tych dzieci zmarła w bardzo różnym wieku. Ale to wszystko umierało i umierało na gruźlicę, czyli, jak wtedy mówiono, na suchoty. Tak że właściwie ocalał z tego pogromu jeden tylko z jego synów, Karol, który był potem zaczątkiem tej już kolejnej generacji Hildtów.Dziwność tej jego opowieści o rodzinie jeszcze polega na tym, że skrupulatnie są notowane wydarzenia z życia bądź rodziców, bądź tych licznych dzieci, prawda, ale każde z tych wydarzeń ma swoją... Ma notatkę o tym, ile kosztowało. Tak że niekiedy są to, powiedzmy, duże kwoty z tytułu dużych wydarzeń, jak jakiś wyjazd zagraniczny czy coś takiego, a niekiedy jest to notatka, że kupiono ryzę papieru do rysowania, bo jeden z synów miał ambicje malarskie. Czy nawet jeszcze zgoła jakieś mniejsze rzeczy.Nie wiem właśnie, kim był ten Ludwik, ten Ernest Emilian Ludwik Hildt. Może będziemy go w skrócie nazywali Ludwikiem, bo na ogół to ostatnie z imion potem było tym imieniem obiegowym. Więc on się urodził w miejscowości Wrońsko, jak zapisał, w Guberni Płockiej w 1815 roku, a zmarł w 1891 r. Podaje imię i nazwisko panieńskie swojej matki, jak również to, że primo voto nazywała się ona Hildt, a secundo voto nazywała się Hejne, przez e, jot długie. Być może owdowiała, może ten Hildt, ojciec Ludwika zmarł jakoś wcześniej. W każdym razie o nim brak jakichkolwiek danych.W literaturze, w której znajdują się wzmianki o mojej rodzinie, Ludwik Hildt wspominany jest jako człowiek bogaty. Krzywicki, który pisał o jednym z synów, o czym będę chciała później opowiedzieć, nazywa tego syna synem fabrykanta. Rodzina jest tak charakteryzowana przez Krzywickiego, że była to zamożna rodzina warszawska. Ojciec, czyli Ludwik, o którym mówimy, pracował niegdyś w urzędzie skarbowym. Był członkiem reprezentacji w zarządzie resursy obywatelskiej. On zresztą w tym pamiętniku o tym też wspomina. Był właścicielem przy ulicy Leszno 24. W rękach Hildtów będącej wtedy, kiedy Krzywicki o tym pisał, od lat pięćdziesiątych dziewiętnastego…. No nie, cofam to. Oczywiście po prostu był od lat pięćdziesiątych XIX wieku. Krzywicki pisze, zresztą Limanowski również, że mieściła się tam fabryka powozów, względnie fortepianów – tu nie ma zgody. Ale brzmi to tak, jakby ona nie należała do Hildtów. Może był to jakiś lokal przez Hildtów wynajmowany na jakąś produkcję. Ludwik był w jakimś tam okresie, nie wiemy dokładnie jakim, inspektorem składu tabak. Pełnił tam obowiązki kasjera głównego. Dalsze wiadomości, które można znaleźć o Ludwiku dowodzą, że był bardzo majętny, ale nie umiem odtworzyć źródeł tej zamożności. Może składał się na nią również posag żony, ale tego w tych notatkach jego nie ma, ponieważ zaczynają się one później. Wyraźnie. On już jest żonaty i od razu otwiera też i te strony żony, i właściwie cały czas pisze wyłącznie o sytuacji swojej rodziny, żony i tych dzieci. Nic nie wiemy, co robił przedtem.Na planie miasta – tutaj notuję – zobacz „Ilustrowany atlas dawnej Warszawy”, Warszawa 2003, tablica 10A. Kamienica przy ulicy Leszno 24 ukazana jest jako wyjątkowo duża. Usytuowana jest w prestiżowym miejscu przy kościele ewangelicko-reformowanym. Dziś jest to Aleja Solidarności. Domu nie ma, ponieważ został zniszczony, właściwie zrównany z ziemią przy niszczeniu getta.Wracam jeszcze do tego, że wyznania ewangelicko-reformowanego, czyli tak zwanego kalwińskiego była cała ta rodzina, o której mówimy, chociaż do dziś właściwie już nas nie ma tutaj. Ja jestem ostatnią osobą, która była chrzczona w kościele ewangelickim. Moje stryjeczne rodzeństwo to już byli katolicy. Przy czym ja nie utrzymuję żadnych bliższych kontaktów z gminą ewangelicko-augsburską, chociaż no znam wielu ludzi, bo są to fajni, inteligentni, interesujący ludzie.Teraz, wracając do Ludwika... Mieli wraz z żoną... (1; 00:10:00) Aha, jeszcze to miejsce urodzenia. To Wrońsko. Z moim stryjecznym bratem, Romanem Karolem Hildtem, odbyliśmy wycieczkę do owego Wrońska, są zresztą dwa Wrońskie, chyba Stary i Nowy, w poszukiwaniu jakichś śladów, ponieważ rodzice Ludwika mieli pochodzić właśnie stamtąd. I spotkała nas... To była całkiem nieudana wyprawa, ponieważ w jednym Wrońsku wprawdzie natrafiliśmy na pagórek piaszczysty, pokryty u góry lasem sosnowym, ale nie tak starym, żeby mógł mieć związek z bardzo licznymi kośćmi ludzkimi, walającymi się w tym piachu. Przez chwilę myśleliśmy, że to może jest pozostałość jakiegoś dramatu wojennego, ale pytani mieszkańcy powiedzieli nam, że jest to stary cmentarz, który potem się przeniósł do następnego, do Nowego Wrońska. Ale całkowicie zbezczeszczony, co jakoś nasuwa myśl, że mógł to być cmentarz ewangelicki, na przykład osadników niemieckich. Bo nazwisko świadczyłoby o tym, że ta rodzina pochodziła z Niemiec. Pojechaliśmy również do drugiego Wrońska, tego Nowego bodajże właśnie, gdzie już był cmentarz założony chyba pod koniec XIX wieku. I wszystkie nazwiska były polskie, i był to cmentarz katolicki. Ksiądz, do którego pisałam, bo nie było go tego dnia, kiedy myśmy tam byli, odpowiedział mi jednym zdaniem, że nigdy nic nie słyszał, żeby tam byli jacyś ewangelicy. Więc to się spina jakąś taką niedobrą klamrą może z tym wzgórzem. Nie wiem. W każdym razie niczego żeśmy wstecz nie znaleźli.Zdaje się, że już mówiłam, że ci Hildtowie pierwsi mieli ośmioro dzieci. Jeszcze słowo o tej jego żonie. Ona się nazywała Emilia Anastazja z domu Grosser, przez dwa es. Urodzona w 1821 roku, a zmarła w 1897 roku. Tych ośmioro dzieci to były cztery córki: Paulina Emilia, Jadwiga Wiktoria, Emilia Lucyna, Wanda Bronisława, i czterech synów: Karol Wilhelm, Ludwik Fryderyk, Kazimierz Józef, Teodor Eugeniusz. To w kolejności przychodzenia tych dzieci na świat.Jeszcze mam parę... To nieważne może.Może teraz zacznę po prostu czytać, to, co wynotowałam. Te liczne dzieci kształcone były nie tylko w szkołach, ale też przez ogromną ilość korepetytorów. I większość tych bachorów uczyła się źle, siedząc po dwa, a nawet trzy lata w jednej klasie. Oprócz nauki w szkołach, które też zmieniali... No jeden z nich robi wrażenie, że był wyrzucany ze szkoły do szkoły i tata jego stawał na głowie, żeby zapewnić mu dalszą edukację. Te dzieci pobierały lekcje języków, pływania, gry na fortepianie, tańca. Jeszcze tam potem, mówiąc o kolejnych tych dzieciach, wychodzą następne różne zajęcia pozaszkolne. Chodziły na przykład na gimnastykę. Od urodzenia otoczone były opieką mamek, nianiek, nauczycieli i guwernerów. Tak to mniej więcej wyglądało.Ludwik dużo chorował. Tę rodzinę leczyli Malcz, Nowicki, Chałubiński. To jest śmietanka warszawskich lekarzy ówczesnych. Żonę i dzieci oczywiście też ci sami. Modne było wodolecznictwo, zapewne przyczyniło się ono walnie do zgonów na gruźlicę, czyli na suchoty niemal wszystkich dzieci. Niektóre z nich żyły zaledwie kilka lat, inne umierały w okolicach trzydziestki czy czterdziestki. Z chłopców prawdziwej starości dożył jedynie Karol Wilhelm, ojciec trzech synów i dziad mojego pokolenia.Wracając do Ludwika, czyli ojca tej gromadki ośmiorga dzieci. On sporo podróżował po Europie, choć cel tych wypraw nie rysuje się dla mnie zbyt jasno. Może chodziło o jakieś interesy, ale też miało chyba charakter rozrywkowy. Niemieckie teatry są odnotowane razem z cenami biletów i nawet z pour-boire’m dla tego, który ich tam usadzał w tym teatrze. Zwiedzanie szwajcarskich Alp zostało zapisane, gdzie z jednym z synów i przewodnikiem wchodzą na któryś, jakiś mniej ambitny szczyt. I mamy tutaj też informację, że na ten sam alpejski szczyt jego żonę wniesiono w krzesłach. Nie bardzo rozumiem, co to znaczy, ale sobie można wyobrazić jakieś coś (śmiech), co wtedy musiało być normalne.Powtórzę jeszcze, że został po nim nie tylko dom na Lesznie, po wojnie już nieistniejący, zagarnięty najpierw do getta. Zostały też pieniądze, również po wojnie nieistniejące. Ale przede wszystkim ten manuskrypt, który trudno określić jakimś jednym zdaniem. Już wspominałam, że jest to dość gruby, ozdobny brulion formatu A4, który Emilian Ludwik podzielił niejako z góry na rozdziały, odpowiadające członkom rodziny. Jemu, żonie, dzieciom. Pomieścił w nich dzieje każdego z członków rodziny, niestety bez jakichkolwiek odwołań się do przeszłości. Nie wiemy więc, kim byli rodzice jego i żony, ani skąd wzięła się ich zamożność na starcie. I tu powtarzam po prostu tą naszą wyprawę do tych Wrońskich.Jeżeli chodzi o córki to dwie, Paulina Emilia i Emilia Lucyna zmarły w dzieciństwie. Dwie przeżyły i miały dzieci, przy czym tutaj też się nasuwa takie spostrzeżenie, że ich dziadek, czyli Ludwik odnotowuje fakt urodzenia się tych dzieci i potem już one nie istnieją. Czyli wnuki po kądzieli już nie były w rodzie. Już przechodziły do tamtych, do rodów swoich ojców. Owszem chrzciny, owszem prezenty na te chrzciny tak, ale potem trzask, ucinamy, nie ma ich w tym notatniku w ogóle.Jeżeli chodzi o pierwszą z nich, czyli Jadwigę Wiktorię, to przede wszystkim górują notatki o chorobach. Dużo o pobieranych naukach w szkołach, nauce tańca i fortepianu, lekcjach szycia. Wyjeżdżała do kurortów krajowych, między innymi Krynicy i Nałęczowa, i zagranicznych. Aplikowali jej dwumiesięczną kurację wodną w Nowym Mieście, po której wróciła zdrową, jak pisze ojciec. W 1876 roku wyszła za Ludwika Rajneke. No tu znajduje się wykaz cen, dotyczących przyjęcia weselnego. Z mężem jeździła do Marienbadu, do Wiednia, do Pragi, na kurację do Ems. Pewnie pani słyszała o wodzie emskiej. To właśnie się z tego kurortu wzięła. Także do Genewy, do San Remo, do Paryża, Florencji. A leczył ją Chałubiński. W 1882 roku urodziła syna Kazimierza. Był to poród kleszczowy. Karmiony ten chłopczyk był przez mamkę. Ona nie mogła go karmić. W 1884 roku umarła „bezprzytomnie na suchoty”. To jest cytat. Żyła 33 lata.Druga córka to Wanda Bronisława. W jej (01; 00:20:00) życiorysie też stałe wzmianki o chorobach i też leczył Chałubiński. A potem również o podróżach, głównie do Niemiec i do Włoch. W 1883 roku wyszła za mąż za Karola Stopczyka. Nic o nim nie wiem. Urodziła córkę, a w 1887 roku syna Stanisława. Dziadek Ludwik odnotował wydatki na wnuki. Ostatni z 1888 roku. Ostatnia notatka brzmi: „Krowa dla Stasia. Podarek na chrzest”. Brak wiadomości o dalszych losach, tak jej samej jak kogokolwiek ze Stopczyków.Więc z dziewczynami żeśmy skończyły w ten sposób, bo tylko dwie przeżyły, a dwie pozostałe... (kilka słów na boku) Jedna córka – z dwóch pozostałych – żyła pięć lat, a druga, przedostatnie już dziecko tej pary, żyła rok. Tak że o tych dwóch, które dorosły, no to już opowiedziałam.Teraz synowie. Z zapisków tego Ludwika wychodzi mi z tej lektury, że każdy z tych czterech synów był inny. Karol Wilhelm wydaje się najbardziej taki banalny. To był ten mój dziad. Przeżył 76 lat, był żonaty, doczekał się trzech synów, z których najstarszy był moim ojcem. Jako dziecko słabowite był leczony przez Nowickiego między innymi, proszę słuchać, „kąpielami z nóżek baranich i mąki jęczmiennej”. Miał 7 lat, gdy rozpoczął nauki u prywatnego preceptora, a następnie poszedł do szkółki żeńskiej. Tak jest zapisane. W następnych latach pobierał nauki pływania, gimnastyki, muzyki, później łaciny, jazdy konnej. Stale byli korepetytorzy w jego dzieciństwie. Mimo to nie otrzymał promocji do czwartej klasy, a następnie do piątej. Rok później tą piątą ukończył z pochwałą. Klasy szóstą i siódmą ukończył o właściwym czasie. Trochę chorował. Studiował następnie w Szkole Głównej. Widocznie w owych czasach było jasne, co to jest Szkoła Główna. Ja nie wiem. Na wydziale matematyczno-fizycznym. Studiował nauki przyrodnicze, ale egzaminu „średniego” nie zdał. Następnie nauka i praktyki odbywały się w gospodarstwie wiejskim. I u Niemców, i tu gdzieś w Warszawie. Gdy miał 27 lat, jego ojciec odnotowuje, że za kwotę 2400 rubli zdobył dla niego zastępcę do wojska. Kupił. W latach 1868-70 miał praktyki i posady zagraniczne w Niemczech i we Francji. Od 1970 (01; 00:24:01) roku otrzymuje od ojca udział w jakiejś fabryce, z czego należy wnosić, że ten ojciec był pewnie właścicielem tej fabryki. Ja nic nie wiem. Później ma interesy handlowe ze swoim szwagrem, wspomnianym już tutaj Rajnekem. Od ojca otrzymuje kwoty na poczet schedy lub od ojca pieniądze pożycza. W 1979 (01; 00:24:30) roku żeni się z Anną Wernik i zamieszkują w domu ojca, gdzie otrzymują od rodziców trzy pokoje z kuchnią. I w 1880 roku rodzi się pierwszy syn, Władysław Witold, mój ojciec. A w 1888 roku syn Bolesław, w 1894 roku syn Jerzy.Ten Karol, prawda, tak, mówimy o Karolu. Karol Wilhelm. Karol, o którym mówimy, był najwyraźniej samodzielny finansowo, bo brak jakichkolwiek notatek o wydatkach Ludwika, jego ojca. Czyli taki sobie, można powiedzieć, życiorys, którego ja nie umiem skończyć, bo nie wiem, czym się ten człowiek zajmował. Jakimiś interesami, ale jakimi, nie mam pojęcia. I taki, można powiedzieć, życiorys jest dość banalny w porównaniu z pozostałymi.Kolejny syn, Ludwik Fryderyk, żył ponad 40 lat. Data zgonu... Może by ją się odszukało na cmentarzu. Ja tego nie miałam okazji teraz zrobić. Ale chyba tak, chyba tam jest po prostu jego grób i data śmierci pewno tam będzie występować.Tutaj jest taka informacja, która... Nie wiem, czy to jest sprawa nowatorska czy banalna, że jako dwulatek został zaszczepiony na ospę. Nie wiem, czy wtedy szczepienia na ospę były obowiązkowe. Chyba nie, ale na ile rozpowszechnione – nie wiem. Pił tran, pół na pół z piwem. To jest przepis Chałubińskiego, jak by nie było. Dużo chorował, często przerywał naukę. No, naturalnie miał korepetycje. Dodatkowe lekcje to pływanie, taniec, gimnastyka, muzyka, rysunki i rysunki techniczne. To nie wszystko naraz naturalnie, ale w ciągu lat coś tam odpada, a coś nowego dochodzi. Uczył się bardzo źle, po dwa lata w jednej klasie. Jakieś tam były afery ze szkołami, chyba go po prostu z tych szkół wyrzucano i ojciec starał się umieścić go w jakiejś kolejnej. Siódmą klasę, czyli wówczas ostatnią, ukończył mając lat 21. Następnie wyjeżdża z domu, zaczyna praktyki z gospodarstwa wiejskiego. Stale jest utrzymywany w pełni przez ojca i to utrzymanie staje się coraz kosztowniejsze. W latach 1878-1880 jest w Monachium, później w Paryżu. Spotyka się z rodzicami w Wenecji, później we Florencji. W latach 1880-1882 jego wyjazdy zagraniczne to Florencja, Genua, San Remo i powrót do Warszawy. W 1884 roku zamieszkał na Chłodnej. Nic bliższego o tym zamieszkaniu nie wiemy. A w 1885 roku kupił willę „Aleksandrówka”. Wyszło mi, że koło Otwocka, ale nie jestem tego pewna. I robi jakieś dalsze inwestycje, a w 1887 roku płynie z Marsylii do Algierii, gdzie spotyka się z bratem Eugeniuszem i razem wracają do Warszawy. A w 1888 roku zamieszkał w domu rodziców. I to jest ostatni zapis u dziadka.Bolesław Limanowski zapisał, że w 1889 roku na pogrzebie brata Kazimierza pojawił się brat jego, Ludwik. Malarz. „Złożył on na moje ręce 300 franków na wystawienie pomnika”. Koniec tego cytatu. To malarstwo gdzieś się przewija, bo ja nie pierwszy raz czytałam o tym, ale oczywiście w żadnych encyklopediach tego... Nic nie wiadomo o tym.W zapiskach ojca w okolicach 1878 roku i nieco później pojawiają się wzmianki o kupnie pasteli i oprawie obrazów Ludwika. Żadnych innych informacji o jego malarskiej karierze nie znalazłam. Gdzieś, ale gdzie? Wyczytałam, że był on też świetnym entomologiem. Miał ogromną kolekcję owadów, która później wywieziona została przez Rosjan. A o jej zwrot miała się zwracać Polska w okresie międzywojennym, lecz otrzymała odpowiedź, że zbiory spłonęły.Omijam tu chwilowo dzieje Kazimierza, (1; 00:30:00) kolejnego z synów, gdyż ta niezwykła postać wymaga szczegółowego opisu. Przechodzę więc do najmłodszego z synów Ludwika… synów Ludwika, przepraszam, źle wyartykułowałam, który nosił imiona Teodor Eugeniusz. Żył lat 31. Był niewątpliwie najtrudniejszym, najmniej udanym z dzieci Ludwika. Tylko w opowieściach o nim ojciec jego, zawsze omijający wszelkie emocje, pisze: „projekty i nadzieje zawiedzione”. Tytuł otwierający jakąś nieprawdopodobną gmatwaninę cyfr, jakąś wyliczankę wydatków, a w niej pod datą 1884 roku znajduję pozycję: „nie chcąc go pozostawić nieuczciwym dłużnikiem, zapłaciłem”. I niżej litania nazwisk i określeń takich jak lichwiarz. Na ogół chodzi tu o wielkie sumy kilku, kilkunastu, nawet kilkudziesięciu tysięcy rubli. Rachunki, bilanse skreślane są w tej części tak skomplikowanie i tak dla mnie niezrozumiale, że nie podejmuję się odtworzyć kolei życia Eugeniusza. I tutaj napisałam z grubsza i padłam, bo chciałam jednak trochę o tym chłopcu napisać, ale...Tutaj my mamy jego nawet jakieś... Pozostały po nim skreślone, kasowane. No tutaj jest rubli 100 raptem. To jest akurat żadna kwota jak na tego utracjusza… (przeglądanie dokumentów). To już są smutne rzeczy, bo to są nagrobki. Ceny nagrobków. „Ćwiczenia gimnastyczne dla Wandy”. Też szalenie ciekawe w gruncie rzeczy. Co tej dziewczyninie kazali robić? I tutaj on to zapisał, ten tata. Tak że on musiał być szalenie troskliwy, tylko pewno niełatwy tatunio. Chociaż jak ja tak czytałam te wszystkie długi, te wszystkie przeżycia, to myślałam sobie: człowieku, dlaczego ich nie wziąłeś krótko, dlaczego nie było pasa w robocie, jak te bachory zostawały ci trzeci rok w tej samej klasie, prawda? Coś okropnego.A to jest chyba ten list Kazimierza, tego dotąd nieomawianego, właśnie do brata, tego utracjusza. Chyba tak. Zaczynający się nagłówkiem „Mio caro amico”. A to może nie to, może jest jakiś list kogoś do kogo innego. Nie wiem, już właśnie nie doczytałam. W tej chwili nie miałam już na to sił. Postaram się poprawić. Kwit. Też wszystko za groby zdaje się jest. Jest też dowód składkowy Towarzystwa Zachęty Sztuk Pięknych. To było... O, to jest list Kazimierza do tego braciszka Eugeniusza, do tego najbardziej rozpasanego. Wracam do tego kwitu Towarzystwa Zachęty Sztuk Pięknych. To było, przypuszczam, w bardzo dobrym tonie, żeby popierać. Bo to było Towarzystwo Zachęty, więc jeszcze nie uformowane, jeszcze nie zrobione. Tutaj jest jakiś... Już zupełnie zapomniałam czytać, a zwłaszcza pisma ręcznego rosyjskiego. Zupełnie nie jestem w stanie. Też jakieś... (przeglądanie dokumentów) Ja to jeszcze przejrzę i jeżeli tutaj będzie coś ciekawego, bo to oczywiście są zupełnie wyrwane... Nawet zachowałam... Bo pewno pani w życiu nie widziała. To jest bibuła, do prawdziwego atramentu. To jest coś z Muzeum Narodowego, ale nie wiem dlaczego zupełnie. Coś tu jest nasmarowane... Ja to przejrzę, ja to przejrzę i zobaczymy, czy tu są jakieś ciekawe rzeczy o Warszawie czy o instytucjach.No więc jak pani widzi, to jest to, co do tej pory wyciągnęłam z tego i co napisałam, i co się kończy na dzieciach, z wyjątkiem Kazimierza. Bo Kazimierz to jest nowa bajka. Jak już szkicowałam pani w naszej rozmowie, zupełnie inna i zupełnie nowa.Zostało mi w pamięci przekonanie o wyjątkowej brzydocie dziadka Karola. Że brak mu było wzrostu, brak mu było urody i tak dalej. Natomiast babcia Anna, jego żona, była dziewczyną, potem kobietą bardzo urodziwą. Nawet jest taka opowieść i to stryj mój, jeden z moich stryjów miał nawet wycinki gazetowe, ale one oczywiście spłonęły w powstaniu, że któraś z gazet, nie wiem, czy z belgijskiego spa, czy zgoła..., z któregoś w każdym razie nadmorskiego kurortu pisała, że ozdobą tego sezonu jest warszawskie rodzeństwo Anna i jej brat, nie pamiętam w tej chwili jego imienia, która zaszczyca tutaj swoją obecnością z racji właśnie takiej niezwykłej urody. Mam zdjęcie babki Anny. Rzeczywiście jest ładną, odętą, niezadowoloną z życia kobietą. Może trudno się dziwić w tym małżeństwie. A kiedyś miałam też zdjęcie, które mi gdzieś powędrowało, tego jej brata, który był rzeczywiście rzadkiej urody mężczyzną.No i mieli oni tych troje dzieci, a właściwie tych trzech synów, z których średniego, Bolesława, matka Anna jakoby zaadoptowała jako córeczkę. Wychowywała go bardzo długo w sukienkach, co na owe czasy nie było niczym nadzwyczajnym, bo małych chłopczyków ubierano w sukienki. No ale podobno właśnie mały był na etacie dziewczynki i za dobrze chyba na tym nie wyszedł, bo już jako dorosłego mego stryja pamiętam go zawsze samotnego w życiu. A do końca życia matki, czyli do 1932 roku, mieszkał z matką i zdaje się, że był taki jej do przesady oddany. Powiedzmy ostrożnie.Właściwie nic nie wiem o tych moich dziadkach. Bo tak jak powiedziałam, Karol wydawał się jedyny taki dosyć banalny, co mu na dobre wyszło spośród tych czterech synów. No a ona właśnie taka pani, wspominana przez swoją młodszą o wiele kuzynkę, Stefanię Wernikównę, która była wtedy w klasztorze, w jakimś liceum czy gimnazjum u zakonnic i przyjeżdżała do Warszawy tylko w goście, jako wspaniała ciocia Ania. Ciocia Andzia właściwie, z którą biegało się do kawiarni, na seanse filmowe i tak dalej, i tak dalej. I właśnie w pamięci cioci, właśnie tej mojej kuzynki Stefy Wernik, ona została jako taka urocza, bardzo światowa pani. Tyle o niej wiem. Aha, i że miała okropnie trudny charakter, jeszcze ciągle słyszałam. W dzieciństwie nawet mówiono mi, że zdradzam niejakie podobieństwo do babki Anny, niestety tylko charakterologiczne. To tyle by było w tej chwili.(02; 00:00:00)TH-W:...Nawet mam w tak zwanym. przewodniku po cmentarzu. Ja ich mam kilka, ale ten przewodnik akurat to jest niestety odbitka ksero. Albo ja ją kiedyś zrobiłam albo ktoś mnie i nie zanotowałam, skąd on pochodzi. Nie znalazłam oryginału. Przepisałam stamtąd i to brzmi mniej więcej tak: Hildt Karol, czyli mój dziad, kupiec i przemysłowiec już w okresie przedpowstaniowym brał udział w pracy konspiracyjnej jako dziesiętnik, działający w okolicy Nowego Miasta w Warszawie. Czyli nie Nowe Miasto nad Pilicą, jak ja sobie wyobraziłam, tylko widocznie nasze nowomiejskie tu strony. Nie wiem, tu jest w Warszawie. Po wybuchu powstania styczniowego porzucił szóstą klasę gimnazjum. A to dziad zapisał. Dyktowałam, że po szóstej klasie on padł, że tak powiem. ...gimnazjum i wstąpił do oddziału Remiszewskiego, walcząc na terenie Puszczy Kampinoskiej. Brał udział w bitwach w Jelonkach, też pewno nasze warszawskie, Łosiej Wólce oraz w Budach Zaborowskich. Te Budy Zaborowskie to pamiętam. Po rozbiciu oddziału działał nadal w organizacji narodowej na terenie Warszawy.Tak że to jest dość sensowne uzupełnienie, bo nie wiem, czy ja o tym mówiłam, ale to mnie strasznie uderzyło przy czytaniu tego, tych zapisków w brulionie, że tam nie ma ani słowa o sytuacji politycznej w kraju, mimo że to jest przecież czas..., cały czas okołopowstaniowy. Przed 1863 rokiem, 1863 rok, po 1863 roku. To brzmi tak, jakby to się odbywało w jakiejś zupełnie abstrakcyjnej scenerii. A jeżeli chodzi jeszcze... Jeszcze tamże, z tego samego przewodnika, jeszcze jest króciutka wzmianka o Ludwiku Fryderyku Hildtcie. Czyli myśmy już mówiły, zdaje się, zawsze o Ludwiku. Że był to artysta malarz oraz entomolog, członek korespondencji (02; 00:02:39) Akademii Umiejętności. To jest dopisane.Ja do tych notatek z przewodnika odnoszę się z pewnym dystansem, bo to są jednak notatki robione pod dyktando rodziny. A więc ile rzeczywiście było tej bohaterszczyzny, jeżeli chodzi o Karola? Ile było artyzmu i uznania w życiu Ludwika? Nie wiem. Możliwe, że było, tylko, jak mówię, stary pan tego nie notował, bo wolał się trzymać od tego z daleka i ten cały swój liczny dwór też chciał chronić.I został nam Kazimierz Józef, który żył lat całego majątku 24, a jest niewątpliwie najciekawszą postacią.Aha, jeszcze ja tu mam. Jeszcze do tego… Cofam to, dobrze? Jeszcze do Ludwika. W opracowaniu Świątka, które to opracowanie nazywa się „Rody starej Warszawy”, w 2000 roku wydane, wspomniany jest artysta i kupiec Ludwik Hildt jako członek komitetu organizacyjnego Kasy Pożyczkowej Przemysłowców Warszawskich, która z czasem przekształciła się w Bank Przemysłowców. Jego założycielami i udziałowcami byli głównie ewangelicy obu konfesji, czyli i luterańscy i ci kalwinistyczni. To taki dodateczek.A teraz Kazimierz, ten bardzo dziwny chłopak. Jest taka publikacja Orthweina, nazywa się „Kultura i społeczeństwo”, tom II. Tu jest taki wyimek tej publikacji z 1958 roku, czyli w okresie jeszcze względnej swobody, ale już takiego tego feblika komunistycznego. No więc teraz co Orthwein pisze o Kazimierzu? Był on synem bogatego właściciela nieruchomości warszawskich, a jednocześnie wysokiego funkcjonariusza ówczesnego Banku Polskiego. Czyli tu Bank Polski jest w stosunku do ojca zastosowany, a tu wcześniej był do jednego z synów. Może to była jakaś taka funkcja długotrwała i dziedziczona poniekąd. O samym Kazimierzu Orthwein napisał sporo, ale tutaj nie miałoby... Wobec licznych źródeł innych, takich z pierwszej ręki, jakie się zachowały, to ja tutaj pomijam jego uwagi i opis roli Kazimierza w dziejach.No i tu właśnie jest ta bomba rodzinna z opóźnionym zapłonem, bo ona jeszcze w pokoleniu mojego ojca i stryjów syczała. Mianowicie w dziejach Wielkiego Proletariatu. To jest taka nazwa, do której my, którzy uczyliśmy się o Wielkim Proletariacie... Z samej nazwy wynika, że było to coś, no wielkiego. W rzeczywistości ze wszystkich wspomnień, nie tylko Orthweina, ale i tych, którzy równocześnie żyli, piszą jak o swoim znajomym. To była mała grupa ludzi. Tutaj, z Orthweinaw dalszym ciągu, to warto może przytoczyć taką opinię, że Waryński staje się duszą organizacji wobec wyjazdu Hildta za granicę. Określa to, wydaje mi się, dość wyraźnie rolę tych dwóch ludzi. Zresztą o charyzmie Waryńskiego pisano bardzo dużo, a jedyne zachowane zdjęcie Kazimierza pokazuje młodego człowieka, bardzo brzydkiego summa summarum, a wszyscy, którzy obcowali z nim podkreślają niebywałą abnegację tego chłopaka. O tyle to ciekawe, że z całej tej grupy Wielkiego Proletariatu on jeden ma skończone studia. I też podkreślają jego intelekt, jego taką... Właśnie brak charyzmy, a takie szalone uporządkowanie. Kazimierz miał być, ich zdaniem... Tutaj jest Limanowski i Krzywicki, oni się z nim zetknęli. Jeszcze jest Perl, ale Perl mało o tym pisze, a do innych tam nie dotarłam. W każdym razie oni uważają, że ten Hildt był po pierwsze kooperatystą. On przyszłość ruchu robotniczego widział w zakładaniu kooperatyw i tego typu rzeczy. Natomiast, że był szalenie skromny, abnegacja nie wypływała z pozy, tylko z wewnętrznej potrzeby. Że on się nie będzie ładnie ubierał i... Rzeczywiście, wydatki na Kazimierza są w tej książce pradziada niesłychanie skromne. On się nie ubierał, tyle co na naukę. Bo jednak na Uniwersytecie Warszawskim... Na Uniwersytecie Warszawskim chyba. To jeszcze znajdziemy tutaj, bo gdzieś zanotowałam. On robił ten swój doktorat. A właśnie. Co zanotował o nim jego ojciec? Oprócz licznych zapisów o chorobach i leczeniu, takie dziwne tu padają słowa jak wizykatorie, synopizmy. Któreś z tych słów to były jakieś okłady gorące, nie wiem, z gorczycy czy z czegoś. O nauce muzyki. Muzykę miał cztery razy w tygodniu, tak że strasznie serio to traktowali. Tańca. Były jakieś lekcje w domu, a jako dziewięciolatek znalazł się w szkole. To było gimnazjum, bo to była wtedy ta nazwa dla wszystkich tych... Gimnazjum na Nowolipkach, czyli tutaj tak bliziutko, po sąsiedzku. Przechodzi z klasy do klasy, ale miewa korepetytorów. Na drugi rok zostaje w ostatniej klasie. Tu się coś gibło. W 1875 roku bodajże ukończył prawo. Czuł się już źle. Z przepisu doktora Baranowskiego wysłano go do Szczawnicy na żętyce. (2; 00:10:00) Wie pani, co to jest żętyca? Lek na, tutaj cudzysłów, „cierpienia piersiowe, bo pluł już krwią”. I że mu to bardzo dobrze zrobiło. Widać, że ten biedny ich ojciec wszystkich strasznie czepia się każdej nadziei. Wszystkim się w tych chorobach poprawia. W grudniu 1875 roku wyjechał do Odessy na aplikanturę sądową, a w 1877 roku zawarł ślub z Marią Gay w Warszawie. W 1872 roku jest już notatka, że rodzice odwiedzają w czerwcu chorego na suchoty Kazimierza w Montreux. W sierpniu zmarł i został pochowany pod Genewą na cmentarzu Carouge clarence (02; 00:11:09). Bo to raz znalazłam tak, raz tak.Ten sam przewodnik po cmentarzu, który już cytowałam zamieszcza informację o Kazimierzu, ale nie mamy tam nic nowego. Podaje bibliografię chyba do wszystkich Hildtów, którzy tam są cytowani, nie tylko do Kazimierza. No więc to zanotowałam, że taka bibliografia jakaś jest do odszukania, ale teraz jeszcze wrócimy do dziadka.Teraz najważniejsze sprawy od Kazimierza. Otóż to małżeństwo, takie strasznie wczesne. Wszyscy pamiętnikarze podkreślają istnienie Marii Gay, trzy litery, y na końcu. Dziewczynki młodziutkiej z jakiegoś dworku na wschodzie ziem polskich, z jakiegoś nie tyle może rozbitego, co nie trzymającego się ze sobą małżeństwa. Stary Gay, czyli jej ojciec był jakimś mistykiem, znanym w Warszawie człowiekiem, próbującym skleić jakąś sektę. Maria się do tego zupełnie nie rwała, ale była przy ojcu, była w Warszawie. No i wszyscy podkreślają niebywały temperament, taki życiowy, nie jakiś erotyczny, tylko właśnie życiowy temperament, rozwichrzenie, zapominalstwo, gubienie, brak jakiegokolwiek poczucia zagrożenia i potrzeby pilnowania się. W momencie, kiedy ją zgarnęła ochrana carska, znaleziono jej pamiętniki z nazwiskami, z opisami, z Bóg wie czym. I ten właśnie szalony, rewolucyjny temperament, którego ona... Właściwie nie ma partnera do tego jakiegoś szaleństwa. Wszyscy są bardzo umiarkowani i masę pracują. To były przecież już zaczątki tej pracy organicznej, więc pisma, tłumaczenia. Hildt jest wymieniany parokrotnie jako bezustanny tłumacz zachodnich artykułów rewolucyjnych właśnie. A Marusia się rwie na... Marusia niekiedy o niej tam mówiono, ale Marysia głównie. Rwie się na barykady. Przy czym ma ręce związane, bo nie ma pieniędzy. Należy jej się jakiś posag, ale ten posag jest przy matce i należy się dziewczętom w momencie wyjścia za mąż. I Marysia zaczyna kombinować, że ona zawrze „białe małżeństwo”. Przy czym któryś z pamiętnikarzy pisze, że nie ukrywa tego, że ona by chciała z kimś, ale ten ktoś nie chce. Natomiast Hildt pokornie się zgadza. On jej otworzy drogę do tych pieniędzy. To nie jest podobno taki zupełny wyjątek w tamtych czasach. „Białe małżeństwa” z różnych powodów zawierano, ale głównie chodziło o emancypację tych dziewcząt. I tak się dzieje. To się dzieje w tym samym kościele ewangelickim, w którym kolejno tam wszyscy byli chrzczeni. Ja zresztą też. I grzebani przez pastorów z tego kościoła tutaj reformowanego na Lesznie. I tak też się staje z nimi.Nie wiem, jaka jest przerwa w tych wydarzeniach, kiedy nagle pada grom z jasnego nieba. Otóż ostentacyjnie, z jakimś prawie publicznym wychodzeniem z sypialni Marusi przez okno, zostaje ukazane, że to małżeństwo zostało skonsumowane. No i któryś z tych pamiętnikarzy też pisze, że jest to z wielu powodów niezrozumiałe, bo zarówno pora niewłaściwa na takie pokazy. Już widocznie musiało się rozwidniać czy coś takiego. Jak i fakt zawarcia takiego „białego małżeństwa” był trochę tak traktowany, bo ja wiem, z przymknięciem oczu. I gdyby młoda para zmieniła swój pogląd, to by to nikogo nie dziwiło, to by sprawa popłynęła normalnie. Aha, stali się małżonkami w każdym znaczeniu tego słowa.No ale ten skandal trwa dalej, bo rozhisteryzowana, podobno purpurowa na twarzy Marusia żąda zwołania sądu nad Hildtem, ponieważ ona z nim jest w ciąży. Potem... No i odbywa się ten sąd. Nigdzie nie znalazłam jakiejś takiej ostatecznej opinii, ale znalazłam parokrotnie wzmianki, że ten chłopak zostaje kompletnie osamotniony i opuszczony, bo nikt nie chce się dać wciągnąć w gorszącą aferę. I pewnie mają do niego też i pretensje. Tutaj żona w ciąży... Zaczynają się te..., ściganie tych rewolucjonistów, nagonki i część z nich zostaje aresztowana.Co wiemy dalej o tej Marysi? Sporo wiemy właściwie. Ona zostaje też aresztowana, będąc w ciąży. Któryś z tych opisywaczy tamtych wydarzeń mówi, że tą młodą, bardzo młodą dziewczynę w zaawansowanej ciąży, kruchą, delikatną, traktuje się jak zbrodniarza. Jest szarpana, jest fatalnie przez tych Rosjan traktowana właśnie. I dostaje wyrok – osiedlenie na wschodniej Syberii, w Jenisiejsku. I tam wyjeżdża.Skądś telepie mi się, że ona tam... Tu widocznie... Nie, bo ona za chwilę owdowieje, ponieważ w tym czasie, kiedy tych ludzi łapie ochrana i pakuje do więzień... W tym chyba pierwsze aresztowanie Waryńskiego, jest w tej grupie. Jeszcze nie to ostateczne. To nie sięga ono do Hildta i ojciec wysyła go właśnie do tej Szwajcarii, gdzie potem oboje rodzice go odwiedzają. I tam on jest w jakimś sanatorium. I to jest wszystko bardzo krótko, jak wynika z tego, bo on tam, biedak, umiera.I pisze tutaj ładnie, bardzo ładnie, Krzywicki, że umierał osamotniony, zgnębiony, porzucony przez towarzyszy i... Może ja tu znajdę tę notatkę. Krzywicki mu w ogóle dużo miejsca poświęca i pisze o nim Kazimierzowi z ogromną sympatią. Z sympatią o nim pisze. W każdym razie... Nie mogę tego teraz znaleźć. Jeśli mi to wpadnie w oko, to po prostu odczytam, bo to jest cytat. A Krzywicki tak ładnie pisze, że zmarł opuszczony, zhańbiony i cierpiący za winy, których chyba nie popełnił. Tak mi się nasuwa, oczywiście to jest interpretacja, że tak, on się zgodził na to „białe małżeństwo”, bo może się i kochał bardzo w tej Marysi i dużo by dla niej zrobił. Ale być może ona wtedy już była w ciąży i teraz idzie dalszy krok ratowania Marysi. On musi zrobić ten cyrk z wychodzeniem przez okno, żeby się nikt nie dziwił, żeby uprawdopodobnić tę ciążę swoją winą, swoim ojcostwem (02; 00:20:00) i ratować opinię Marysi. Bo to wtedy się strasznie liczyło. Tak że robi to na mnie wrażenie, że to dziecko było nie jego, no a sąd i to wszystko było jego, a Marysia dalej szalona z rozpaczy. Może to dziecko było z tym kimś, kogo naprawdę kochała. No pogrąża go już na tym sądzie całkowicie jako ojca, jako człowieka, który ją zgwałcił i tak dalej. Jeszcze na tyle to wszystko jest umocnione prawnie, że jego ojciec, o którym tutaj na początku było dużo mowy, łoży na dziewczyneczkę, Helenkę, o której pisze „wnuczka”. Że przyszła do niego pani Józefa Gay, czyli matka Marysi i która wychowuje tą wnuczkę, jak pisze stary pan.(03; 00:00:00)TH-W: Więc właśnie Kazimierz pisze o tej aferze z tym „białym małżeństwem”. „Imam się tego z rzeczywistą obawą”. To był początek cytatu. „Imam się tego z rzeczywistą obawą, czy zdołam tego dokonać, poruszając rzeczy bardzo drażliwe, ale takie, co zatruły Kazimierzowi ostatnie miesiące życia, bodaj niesłusznie. Wziął na siebie pokutę za winy nie popełnione, które na tym może polegały, że pragnął innym ulżyć ciężaru.” To już trudno o jaśniejsze, prawda? I to właśnie chciałam przytoczyć, bo to byli ludzie z tego samego kręgu. Znali się. Cały czas tu Ludwik Kazimierz jest przedstawiany ogromnie sympatycznie i wyraźnie Krzywicki boleje nad tym, co się stało.Tak że ja wracam jeszcze do tego, że gdzieś, ale nie wiem gdzie, była wzmianka o kolejnym małżeństwie Marysi, już po śmierci Kazimierza. I jeszcze ciągle na Syberii. I w 1882 roku Marysia umiera. Też... A tak. Gdzieś i to nie wiem czy nie tutaj właśnie, u dziada, jest podane, że secundo voto była Mondszajn. Nie wiem co, ale to nazwisko też się przewija. I ona tam umiera. Natomiast ta dziewuszka, ta Helenka jest przez kilka lat zaledwie na utrzymaniu dziadka, po czym jej imię znika. Należy sądzić, że też umarła. Bo to była tego typu rodzina i tego typu zasady, że gdyby to dziecko żyło, to będąc ślubnym dzieckiem Kazimierza byłoby w rodzinie, tak czy inaczej. Jak nie inaczej, to przynajmniej finansowo ten dziad by podtrzymywał tę sprawę. No ale nie. Nie ma tej. Ja poszukiwałam troszkę i w encyklopediach, ale po łebkach oczywiście, czy gdzieś nie wypłynie ta Helenka pod nazwiskiem bądź właśnie Hildtów, bądź tych Mondszajnów. Nie, nie ma tego dziecka i w ogóle już nie ma dalej tej historii.Kazimierz jest jeszcze wpleciony w taką książkę Hołuja. To taki pisarz którejś tam rangi, krakowski, który nie tak dawno zmarł, i który napisał taką powieść „Róża i płonący las”. Głównie jest to poświęcone Waryńskiemu. Ubrane w taką formę, że Waryński myśli i wspomina. No i tam i Hildt, i Marysia, i to fikcyjne małżeństwo, i ten cały krach, ale tak dosyć, muszę powiedzieć, sensacyjnie to jest potraktowane, zupełnie inaczej niż to zrobił Krzywicki z taką powagą i żalem.I to nam się kończy Kazimierz. Myślę, że temat Kazimierza jest w ogóle bardzo powieściowy nawet, tylko trzeba by to dobrze i mądrze napisać, żeby to nie wyszła właśnie jakaś taka szmirka na bazie tego epizodu małżeńskiego. A jeśli chodzi o sprawy polityczne i tego ruchu, to teraz jest demode, to nie te czasy. A wtedy, kiedy jeszcze Hołuj pisał i kiedy ja się..., w ogóle nie mówiąc o Orthweinie w pięćdziesiątych latach, to było samo gęste. Bardzo było na czasie. Tak że nawet trochę żałowałam, że się nie zajęłam wcześniej tą historią, bo może by coś z tego wyszło.To teraz następna generacja, czyli synowie Karola Wilhelma i Anny z Werników.Do Anny z Werników może jeszcze dodam, bo mówiłam, że ona była bardzo ładna w przeciwieństwie do tego męża, który mi został w pamięci jako paskuda... Jeśli chodzi o Annę to pamiętam jak mój stryj Bolesław, właśnie wspominając matkę, do której był przesadnie przywiązany, mówił, że do powstania była w jego posiadaniu, był jakiś wycinek z prasy, z gazety wydawanej w... Nie w Spa. Gdzie to było? Jak sobie przypomnę, to...AZ: Baden-Baden?TH-W: Nie. Nie, nie. Gdzie właśnie w tej gazecie pisano, że nasz kurort zaszczyciła piękna para rodzeństwa z Warszawy, Anna i jej brat. Też znałam imię i nie pamiętam. Wernikowie. Anny fotografie mam, a Wernika miałam i gdzieś mi wsiąkł. Tego jej brata. I wydawało mi się, że on jest rzeczywiście bardzo piękny. Oni wszyscy mieli prześliczne oczy. Mój ojciec je odziedziczył też.No więc tak. Karol i Anna mieli trzech synów: Władysława Witolda, Bolesława z jakimś drugim imieniem, ale to wszystko mamy, to potem powiem, i Jerzego. I teraz mi chodzi o Władysława Witolda, urodzonego w 1880 roku, a zmarły w 1952 roku już.Jego droga taka zawodowa, można powiedzieć. Bo już nie mamy tych takich dziecinnych opisów, kto miał jakie tam szmery w płucach i tak dalej. On zresztą, jak widać, no żył dosyć długo. 72 lata. Drogę zawodową znam. Przed wojną było takie polskie „Who is who?”. I tam on jest. Ewentualnie te przewodniki cmentarne tam wspominają o nim. I to jest... Zaraz… Gdzie jest to „Who is who?” Króciutkie notatki. Doktor filozofii, chemik, syn Karola i Anny z Werników. Ukończył gimnazjum w Warszawie oraz wydział filozoficzny Uniwersytetu Jagiellońskiego w 1909 roku. Pracował w organizacji młodzieżowej szkół i uniwersytetów. Uczestnik strajku szkolnego w 1901 roku i 1905 roku. Opatentował w 1912 roku odbarwianie ekstraktów garbarskich, zaś w 1924 roku metodę syntetycznej fabrykacji garbników z odpadków pochodzenia rafineryjnego, nafty przy rafinerii nafty. Członek Polskiego Towarzystwa Chemicznego, Związek Chemików Garbarskich w Polsce. Członek International Society of Leather Trade ? (03; 00:08:32). Odznaczony... I tu są jakieś... Przy wszystkich tych opisach, jeśli były odznaczenia, to są jakieś te symbole. Tu symbol jest M duże, kropka, dziesięć, kreska, jeden, kropka, o, kropka, n, kropka. No i mieszkał na Flory. To jest... Coś mi jeszcze mignęło, że chciałabym dodać. Aha, tak. Chciałabym dodać, że mój ojciec, bo o nim mowa, w pewnym momencie właśnie porzucił zajęcia akademickie i w ogóle związki z nauką, i jak sądzę... (zachęta do poczęstunku) Wydaje mi się, że on po prostu w pewnym momencie uznał, że są lepsze środki zarobkowania. Rzeczywiście był zamożnym człowiekiem, mieszkał na Flory. To była taka bardzo przecież wtedy, taka właśnie ekstra ulica. A wracając jeszcze do spraw zawodowych, to po wojnie, kiedy stracił absolutnie wszystko, (3; 00:10:00) kiedy był w zupełnej nędzy, dostał jakieś, nie wiem, pół etatu, ćwierć etatu, może cały, tylko strasznie mały w jakimś związku tym garbarsko-skórzastym. Coś tam, coś tam. Ponieważ syn jego najmłodszego brata, do dziś żyjący Roman wtedy uciekał z Polski, o czym rodzina wiedziała – to było tuż po wojnie – to mój ojciec poprosił go, że gdyby udało mu się zahaczyć o Londyn, to wydobył Królewskie Towarzystwo Chemików, może tam z podtytułem właśnie tych jakichś garbarskich czy coś takiego... Żeby wydobył stamtąd zaświadczenie, że ojciec był członkiem tego towarzystwa. Co mój brat stryjeczny wypełnił niebawem, bo rzeczywiście dość szybko się w tym Londynie znalazł i jakoś przekazał do Polski ojcu. No więc ojciec cały szczęśliwy, że może się odwróci ta karta traktowania go byle jakiego. Zaniósł to tam do tego swojego miejsca pracy i natychmiast został z pracy wylany. Takie to były te dzieje.Jeśli chodzi o sprawy zawodowe to ja wiem niewiele. Właściwie nic nie wiem. A jeśli chodzi... Wydaje mi się, że był takim bardzo przystojnym panem, właśnie po matce. Brakło mu tylko wzrostu. Był drobny szalenie. Stopy, ręce, dłonie zresztą też, ale stopy miał tak maleńkie, że u któregoś z warszawskich tych dobrych szewców miał własne kopyto. Nie było takiego buta, z którego on by nie wypadł. A po wojnie... Jak to było? Tak, donaszał po mnie półbuty. Bo ja rosłam i te moje nogi numer 37 w ostatecznym rozwoju były tak duże, że on ręce łamał, ale za to miał buty. Raz czy dwa, nie umiem powiedzieć. W każdym razie tak było, że on był drobniejszy niż ja w sumie. Ja mam duże stosunkowo ręce, stopy też takie banalnego rozmiaru.Teraz jeżeli chodzi o życie osobiste. Też miał właściwie powikłane i można z tego zrobić też taką historię troszkę sensacyjną. Nie znam daty, kiedy się ożenił, bo to była jedna z najstaranniej strzeżonych przede mną tajemnic. Wszystkie daty, wszystkie sprawy. Za chwilę pani zrozumie dlaczego. Ożenił się z młodszą o blisko dwadzieścia lat Celiną Pauliną Chmielewską, studentką chemii chyba na Politechnice, gdzie wykładał. Miał tam stanowisko docenta, a później profesora, ale twierdził, że jedynie tytuł doktora ma jakąś wartość naukową. Reszta to są stanowiska, które można było dać lub nie dać. No i tylko tego tytułu używał. A tutaj, kiedy to się stało, też nie znam żadnych szczegółów. Aha, nie. Bo chodzi mi o to, że Celina, czyli jego ta młodziutka żona, właśnie wróciła ze Szwajcarii, gdzie pobierała jakieś nauki, ale nie wiem, czy to były wyższe studia, czy to była jakaś szkoła. Nie mam pojęcia. W każdym razie prosto z tej Szwajcarii, tak mi się wydaje, trafiła jako studentka Politechniki. W Szwajcarii w Lozannie chyba głównie, ale i w Genewie spotykała się, to tak nawiasem mówiąc, z Marią Dąbrowską i bardzo jej nie lubiła. Maria Dąbrowska była starsza.Ślub tej pary odbył się też w tym kościele na Lesznie. I teraz sobie wyobrażam... A zamieszkali w tej kamienicy na Lesznie, czyli u rodziców i dziada. Nie, dziad już nie żył wtedy. Ale u rodziców. I teraz sobie wyobrażam to pożycie tej młodej sawantki z polskiego, katolickiego, skromnego, ale takiego domu, który ją jednak wysłał na te studia, i tych jednak zupełnie innych, strasznie takich pozbieranych, skupionych na sobie, chyba bardzo powściągliwych w wyrażaniu jakichkolwiek uczuć, pewnie zwłaszcza pozytywnych, tych kalwinów. I przypuszczam, że to było bardzo nieudane małżeństwo.No i Celina skończyła studia z wynikiem bardzo dobrym. Mam jeszcze jej papiery. I wtedy wszystko pękło, ponieważ jednym ze studentów, z którym miała jakieś ćwiczenia... Wiem, że woziła tych młodych ludzi gdzieś w rejon Górnego Śląska, żeby tam z tymi rafineryjnymi sprawami trochę się rozpoznali i tak dalej. I to był też Władysław, drugi, nie mąż, tylko ten drugi mężczyzna. To był Władysław Roch Grabowski. Spóźniony w studiach, bo brał udział w wojnie dwudziestego roku. I, nawet gdzieś jest jakieś jego zdjęcie, bardzo piękny. I to był taki coup de foudre, oni się spotkali, spojrzeli na siebie i stało się. W jakimś momencie doszło do rozwodu naturalnie. Bogu dzięki, że brali ślub w kościele ewangelickim, bo to się dało rozwiązać. I Celina Paulina została żoną Władysława Rocha. To małżeństwo już częściowo się rozgrywało na moich oczach. Było niesamowicie piękne. Niesamowicie. To było coś zupełnie nadzwyczajnego, jak oni się czuli. Tylko... Co ja tu jeszcze sobie wynotowałam? Rozwód z Hildtem, tak, małżeństwo z Grabowskim.Jak by to teraz poprowadzić, żeby to było zrozumiałe? Może po prostu tak. Skończmy na chwilkę z nimi, z Grabowskimi. To małżeństwo nie zostało nigdy uwieńczone posiadaniem dzieci. I jak mi też wyszło z późniejszych już grzebań, to było wielkie marzenie tej pary. Pamiętam... Mam taki, taką kartę pocztową od młodego chemika, który miał jakieś chyba, właśnie może na Śląsku, praktyki i pisał do nich stamtąd znudzony jakieś listy takie. I w jednym liście jest takie sformułowanie: „A jak się czuje córeczka? Kiedy ją będzie można zobaczyć?”. I spojrzałam na datę. Córeczka bodaj już została nazwana przez tego przyjaciela domu Terenią. Spojrzałam na datę. Było to półtora roku, jeśli nie dwa, przed moim urodzeniem. Myślę sobie: Boże, jeszcze jeden dziwny, dziwne wydarzenie? Skąd się to dziecko wzięło? To po prostu było tak, że ona wiele razy roniła i za każdym razem miała być córeczka, i widocznie z góry było dane to imię temu nienarodzonemu dziecku.Jak to dalej pociągnąć? Aha, co robił Władysław Hildt, jej pierwszy mąż, a mój ojciec? Otóż przypomniał sobie o istnieniu starszej siostry, Jadwigi Chmielewskiej. I, też bez daty, zawarli małżeństwo. I to małżeństwo... Ona była wprawdzie też sporo młodsza. Bo Celina była od niego młodsza o prawie dwadzieścia lat, a Jadwiga kilka, ale dużych, tak pod dziesięć. Tak że też była stosunkowo... Aczkolwiek już musiała być dosyć taka w leciach. I w pewnym momencie okazało się, że Jadwiga jest w ciąży.I tu chyba trzeba sięgnąć do takiej legendy, która tłumaczy to wszystko, co się ze mną potem działo. Mianowicie opowiadała mi ją, już jak właściwie wszyscy zamknęli oczy, tą legendę, Zofia Malinowska, żona takiego znakomitego i słynnego wtedy genetyka, Edmunda Malinowskiego, a moja chrzestna matka. (03; 00:20:00) Ja też byłam chrzczona tutaj, w tym kościele, ale to już, zdaje się, wspominałam. Opowiadała mi rzecz następującą. Że obie siostry w tym samym czasie oczekiwały dziecka. Czyli to musiał być rok 1930. I Celinie, czyli tej młodszej, czyli żonie Władysława Grabowskiego, przyśniła się siostra, która powiedziała do niej: – Odejdę i zabieram ci dziecko, ale zostawiam ci moje. I to było kolejne poronienie Celiny, a Jadwiga donosiła ciążę. Nie mogła urodzić, było cesarskie. Była jakaś super wspaniała klinika, gdzie odbyło się cesarskie cięcie. No tym dzieckiem to jestem ja, jedynym właśnie. No i jestem Terenia. Teresa oczywiście. I ona umarła, moja matka. Moja rodzona matka umarła. Długo się biedna męczyła, bo około dwa tygodnie po moim urodzeniu. Jakaś sepsa. Tam podobno wtedy... Wtedy tego nie rozumiano. Wtedy równocześnie umarło kilka położnic. To się nazywało gorączka połogowa, coś takiego. I mój ojciec został znów bez żony, z maleńkim dzieckiem, które miał prawo nie cierpieć. Tak uważam, bo jednak takie byle co, małe, wzięło i zabrało mu żonę, którą chyba bardzo kochał. I... Właśnie, jak to teraz poprowadzić, bo tutaj jest i moja, dosyć zawiła historia w tym wszystkim i może... Może to jakoś samo wyjdzie.W każdym razie próbował stawić czoła temu swojemu ojcostwu i tego robaka gdzieś tam hodować na tej Flory. I ja mam nawet takie zdjęcia z jakimś przyjaciółkami moich obu matek, bo to przecież były siostry. Aha, już użyłam tego określenia, że miałam drugą matkę. I jakieś pielęgniarki i jakieś nie wiadomo co, i to wszystko nie zdawało egzaminu. A jak sądzić można, jeżeli opowieść mojej chrzestnej matki jest prawdziwa, to Celina stale miała w uszach to posłannictwo, że będzie miała dziecko po Jadwidze. I jakoś do tego doszło. Ale tutaj właśnie oni zawiązali...Ja pierwsze lata spędziłam u dziadków w... Nie w Chmielewie przecież, w Mszczonowie. Ale to też właśnie już raczej należy do mojej historii. Natomiast wszyscy dorośli w obu żyjących pokoleniach zawarli umowę, że takie szczegóły, jak to, że ojciec był najpierw mężem jednej siostry, potem drugiej, co się stało – że to zostanie tajemnicą ukrytą przede mną. Ale ja równocześnie nosiłam nazwisko Hildt. Wiedziałam, że moja mamusia umarła, wiedziałam, że stało się to przy moim urodzeniu, więc mnie to nie obchodziło. Ponieważ zgarnęli mnie Grabowscy i stworzyli mi parę rodzicielską daj Boże każdemu. Tak że w momencie, kiedy ja mówię „moja mama”, to zawsze mam na myśli Celinę, a jeżeli chcę mówić o rodzonej, to dodaję przymiotnik „rodzona”. Moja rodzona matka, której nigdy nie znałam, nie widziałam.A jeżeli chodzi o... Aha. I sytuacja została tak ustawiona, że myśmy, to znaczy Grabowscy plus ja plus tam jakiś krąg tych ludzi opiekujących się mną, myśmy mieszkali na ulicy Słonecznej. To jest Mokotów, tutaj przy pl. Unii, blisko. A Hildt mieszkał tuż. Czyli ojciec mój, Władysław, mieszkał na Flory. Chyba to było celowe, że on zamieszkał na tym Flory. Bo on tam sobie wynajął chyba. Nawet nie kupił, tylko wynajął mieszkanie. To było duże, ładne mieszkanie. I był blisko. Był blisko, a umowa była taka, że każdy obiad niedzielny on je u nas, jeśli jest w Polsce i w Warszawie, natomiast raz w tygodniu ja jestem prowadzona na tym kawałeczku ulic do mojego ojca na obiad w jakiś ustalony dzień. Już nie pamiętam jaki. I dla mnie to była oczywistość, to była taka rutyna. Jak poszłam do szkoły i tam mnie pytali: – A tatuś? A coś... To ja najspokojniej w świecie mówiłam: – A tatuś to tutaj mieszka zaraz za rogiem, na Flory. Nie, nie, nie z moją mamą, bo moja mama jest naprawdę moją ciotką. I tak to wszystko było dla mnie oczywiste. A mąż mojej ciotki, czyli mojej mamy... Zawsze mówię, że miałam mamę prawdziwą i mamę rodzoną. Więc mamy prawdziwej. Cudowny facet, moja wielka dziecinna miłość. To było naprawdę samo cudo. On był inżynierem chemikiem od chemii i nafty, ropy naftowej. Pracował w takim, Nobel & Company to się nazywało. Amerykańska firma. Coś tam naturalnie robiąca w tych szybach, które myśmy potem oddali Związkowi Radzieckiemu z pocałowaniem ręki. Tam na wschodzie, na Podolu. Ale mieszkał tu w Warszawie, pracował w dyrekcji. Nie wiem, coś mi zostało w pamięci, że on chyba był polskim dyrek..., był wicedyrektorem tej centrali, czyli dyrektorem ze strony polskiej. Bo Amerykanie stanowili tą czapę ważną.A ojciec na tej Flory...Potem przyszła wojna, potem to wszystko się sypnęło. Ale mój ojciec wojnę przeżył i właśnie ta nędza to dotyczyła czasów powojennych. I śmierć już też po wojnie. I jakiś brak zbliżenia między nami. W końcu on miał 50 lat, jak ja się urodziłam. A nigdy nie mieszkaliśmy ze sobą. I ja wyczuwałam jakiś inny odcień patrzenia na świat między nim, a moim środowiskiem, które było mi najbliższe, czyli Grabowskimi. Coś tam było nie tak. Nigdy nie słyszałam złego słowa, ale nie grało to wszystko. Myślę, że Władysław Roch Grabowski był dość biedny z tym bagażem tego pierwszego męża ukochanej żony, który co tydzień zasiada przy jego stole. Ale uważam, że zdali ten egzamin wspaniale, wspaniale.I co dalej? Jeszcze sobie dopisałam, że jeżeli chodzi o ten brak bliskości między mną a ojcem, to, że moooże, może coś zaczęło świtać, ale już pod koniec jego życia. Umierał z tak zwanej starości, czyli wysiadało wszystko. W szpitalu Dzieciątka Jezus. Ja tam chodziłam. Nie wiem, może to też warto powiedzieć, chociaż to już nie należy do tej historii akurat, że jak mój ojciec umarł, ja już byłam po studiach. Już pracowałam zawodowo. Ale w tym czasie, kiedy przeciągała się ta agonia, to nikt mnie nie zmuszał do odbębniania godzin. Wiadomo było, że podpiszę listę i pójdę do szpitala zajmować się ojcem. No i kiedy to się już wszystko stało, wezwał mnie dyrektor. Dyrektor, profesor Rajewski, który był partyjny, który był bardzo dobrze usytuowany w życiu i w nauce. I powiedział do mnie: – Tereso, pojedzie pani do Biskupina na dwa tygodnie. Ja powiedziałam: – Dyrektorze, przecież ja nigdy z Biskupinem nie miałam nic wspólnego, jednak wybrałam trochę inny profil. I tak dalej. – Nic nie szkodzi. Pani pojedzie. – Ale zaraz, co ja tam będę robiła? – Nie musi pani nic robić. Ma pani tam być, zapomnieć o tym, co pani przeżyła w Warszawie. Więc takie... Nie ma może tak dużo ludzi, których zachowujemy w takiej czułej wdzięczności, to może warto i taki kawałeczek tutaj dorzucić.(04; 00:00:00)TH-W: No więc urodziłam się 26 września 1930 roku. Tak że teraz, w najbliższym wrześniu skończę 80 lat okrągłe. Okoliczności tego urodzenia, to już mówiłam o tym, że były smutne i niewygodne dla całej rodziny. To teraz może dziadkowie jeszcze. Ci dziadkowie, tych obu moich matek rodzice.Dziadek Lucjan Chmielewski był urzędnikiem Polskiego Monopolu Zapałczanego. I takim…, może był takim wysokim urzędnikiem. Ja nie wiem, bo wtedy dzieciom się nie mówiło takich rzeczy. W ogóle nigdy o to nie pytałam. Ale wtedy kiedy umarła matka, a ja przyszłam na świat, dziadek z babcią zajmowali taki dworek pod Mszczonowem. I dziadek był... Tam była fabryka zapałek właśnie, w Mszczonowie. I dziadek był jego pracownikiem, nazwijmy to tak. Ten dworek... Jakie były stosunki własnościowe między dworem, stajniami, końmi, dużym ogrodem, sadem i... Nie mam pojęcia.Ale miałam taką przygodę, już jako zupełnie dorosły człowiek. Kiedyś jechaliśmy z mężem samochodem. Ja zobaczyłam drogowskaz Mszczonów i mówię: – Słuchaj, przejedźmy tam, zobaczymy. Pojechaliśmy tam. Miasteczko jak miasteczko. Wjechaliśmy na rynek. Targ, pełno kramów z owocami. I ja mówię: – Wiesz co? Ja zasięgnę języka, ale muszę mieć jakiś pretekst. Wzięłam torbę, do najbliższego kramu. Duża, niemłoda, rozparta jejmość. I ja mówię... Poprosiłam o kilogram czy dwa gruszek, bo były dorodne. Dostałam. Mówię: – Proszę pani, czy pani może mi powiedzieć, jak tu dojechać?... Tu gdzieś pod Mszczonowem był tak zwany pałac. Spojrzała na mnie: – A dlaczego pani tam chce jechać? Ja mówię: – No bo to pierwsze lata swojego życia spędziłam tam, w tym pałacu, u mojego dziadka. – Pana dyrektora Chmielewskiego? Ja mówię: – Tak, Lucjana Chmielewskiego. – Pani da te gruszki. Dałam jej te gruszki posłusznie. Wytrzepała gdzieś tam i dostałam gruszki, jakich w życiu nie jadłam. Cudowne, olbrzymie. Ja mówię: – Jej, jak miło, ale co ja tu... – Nie, żadnego dopłacenia. Ja pani powiem. Ten pani dziadek to był wspaniały facet. On dyrektorował tutaj, w fabryce. Nie wiem, czy był naczelnym, czy był personalnym, czy był kimś innym jeszcze. W każdym razie kobieta mi opowiada historię, jak wyszła w ogromnej tajemnicy za mąż, bo wtedy mężatki zwalniano z pracy, bo już się kłębił kryzys. Zaczynał się kryzys. I jak dziadek ją wezwał do siebie i powiedział: – Słuchaj, masz trzymać buzię na kłódkę, bo cię inaczej będę musiał wywalić z pracy. Nie mogę inaczej. Więc pamiętaj: używasz panieńskiego nazwiska, zamknij buzie też swojej rodzinie i przyjaciółkom. To wtedy... I mówi: – Pracowałam do końca. To się cieszę, że chociaż mogę pani dać gruszki. O, kółko się zamknęło. Ale ja tego Mszczonowa, w którym chyba trzy lata spędziłam pierwsze życia, z tego chyba tylko dwa, dlatego że pierwszy rok to było na pewno Flory. Bo to wynika ze starych fotografii też. A potem już był Mszczonów i zdaje się, że mi było tam bardzo dobrze. I wiem, że mnie tam odwiedzali moi przyszli opiekunowie i ojciec. Z ojcem było podobno tak, że... Tam mi zawsze przywozili jakieś prezenty. No więc tata przyjechał. Ja się pozwoliłam pocałować (chwila przerwy ze względu na hałas zza okna) i zapytałam: – Co mi psywiozłeś? Tata, speszony, powiedział: – Siebie ci przywiozłem. – O, kulwa – powiedziałam i poszłam. Bo główne moje miejsce życia to była stajnia. W stajni był Józef, koniuszy, który... Nie wiem, czy konie była dwa, czy trzy, czy jeden zgoła. Ale w każdym razie on się opiekował końmi. I myśmy się kochali nad życie. Ja i Józef. A Józef miał język, jaki miał. Ale faktem jest, że chyba najwcześniejszym moim wspomnieniem... Ja nie mam wspomnień z dzieciństwa, coś mi się wykasowało, może przez wojnę. Ale mam takie wspomnienie, gdzie oglądam miękkie, cudowne chrapy końskie od dołu i próbuję, a może mi się udawało, pogłaskać. To musiał być Mszczonów. I nic więcej. I tam sobie mieszkałam, mieszkałam.A przez ten czas Grabowscy budowali sobie, trzeba powiedzieć, mieszkanie w Warszawie. Bo powstawała ta spółdzielnia na Słonecznej 50, która w momencie obejmowania mieszkania już nie miała ani grosza długu. Od razu całe pieniądze były na bieżąco płacone na mieszkanie. Nie było tego zaciągania kredytów co teraz i że kto inny buduje, a kto inny ma... To były jakieś powiązania tych przyszłych mieszkańców, tych właścicieli mieszkań. I widocznie oni w ten sposób to załatwiali.Potem bardzo szybko jakoś dziadek poszedł na emeryturę i na tejże Słonecznej zostało, właśnie chyba już wynajęte, nie kupione, mieszkanie dziadków, na tej samej klatce schodowej na parterze. A myśmy mieszkali na drugim piętrze.I cóż? Jak mówię... W tej chwili jest modne, żeby rodzice byli toksyczni i żeby wszystko to, garby, które dzieci wnoszą ze sobą w życie, były winą rodziców. Ja tych garbów miałam masę i za żaden garb nie winię ich, może z wyjątkiem tego jednego, że dziewczynka musiała mieć piękną duszę, a nie ciało. W związku z tym ja nigdy nie słyszałam nic korzystnego. A co może być w życiu takiej dziewuszki korzystne? Ano, że wygląda jak człowiek, a daj Boże jeszcze ładniej. Skąd, o tym nie było w ogóle mowy. Tak że ja porastałam w takie straszne kompleksy.I tu znów dygresja. Jak przyszła na świat moja córka i miała tam dobre kilka miesięcy już, to mama Grabowska, czyli moja mama przyszła do nas do domu i ja się wdzięczyłam z tym dzieckiem: – Popatrz, jaka ona śliczna, jaka śliczna. Moja mama, która zawsze była zdystansowana do rzeczywistości, popatrzyła rozczulonym okiem na małe dziecko i powiedziała: – No, zgadza się, bardzo ładna, ale ty w jej wieku byłaś o wiele ładniejsza. I nagle się okazało, że ja beczę. Ale że jestem zalana łzami. Mama przerażona: – Co się stało? Co ci się stało? – Dlaczego mi tego nigdy wcześniej nie powiedziałaś? Uchroniłaby mnie niewątpliwie od bardzo wielu... Że chociaż kiedyś w życiu byłam ładna. No więc tak to się odbyło, ale to jest to jedyne. Bo takie zadry naturalnie zostają bardzo mocno w sercu.I potem było dzieciństwo. Też nie sielskie, anielskie, ale to już wychodziło jakoś ze mnie. Nie wiem, co to było. Ja byłam niedobrym dzieckiem. Babcię lałam. Babcia mnie też lała. Jedyna osoba, która mnie biła, z wyjątkiem, dużo później, Fräulein Gertrud, która mieszkała, gwoli uczenia mnie niemieckiego. Mieszkała ze mną w tym samym pokoju zresztą, i która tłukła mnie po pysku. Ale to było... To był ówczesny tryb wychowania Niemców. To się nazywało ohrfeige, chociaż mnie nie biło się po uszach, tylko po buzi. I to nie była żadna katownia. Po prostu dostawało się jeden dobry cios po pysku. Nosiło się potem odbite te ręce. Ja natychmiast leciałam do łazienki, robiłam zimne okłady, ponieważ dorośli się nie mogli o tym dowiedzieć, bo by wyrzucili ją na zbity pysk, a ja ją uwielbiałam. O! To taki zawijas kolejny.Fräulein Gertrud została z nami do wojny. Ukochany wujaszek Grabowski jako oficer rezerwy chyba w randze kapitana, tak w każdym razie jest zapisane w dokumentach katyńskich, został zmobilizowany (4; 00:10:00) no i potem ta cała gehenna. Jego zamordowali. Myśmy z mamą czekały, czekały, głównie mama. Ale pewnego dnia już z detalami opisane jego resztki, co miał na sobie, co przy sobie. Mam do dziś jego ostatni list jeszcze sprzed tej daty... Nie wiem ile, nie pamiętam. Miesiąc czy dwa przed egzekucją. A myśmy zostały.A jeszcze wrócę do Fräulein Gertrud. Fräulein Gertrud bardzo się dobrze z nami czuła i bardzo chciała z nami zostać. Ale ją wezwano do niemieckiego urzędu i wytłumaczono, że Niemka nie może być sługą u Polaków. I płacząca Gertrud się pozbierała i odjechała. A to byli Niemcy pomorscy. Ona nie mówiła po polsku. Nie wiem, czy to była prawda. Jeżeli nieprawda, to ona to starannie ukrywała i bardzo dobrze. Ponieważ nauczyła mnie po tym niemiecku galopem... Ona była druga z rzędu. Wcześniej była Fräulein ? niem. (04; 00:11:16), która sobie upraszczała życie, mówiąc do mnie jak nikt nie słyszał wyłącznie po polsku. Ja się nic prawie nie nauczyłam, ale pewnie się osłuchałam. Jak przyszła Fräulein Gertrud, to w mig zaczęłam myśleć po niemiecku. Takie zupełnie przekabacenie, że tak powiem. Mimo że byłam przecież w polskiej szkole i to takiej, gdzie byłam bardzo zakochana w języku polskim od razu, od samego początku. I Fräulein odjechała na to swoje Pomorze i tam zginęła od bomby, w czasie jakiegoś rosyjskiego nalotu, o czym nam doniósł jej brat. Pisał do mojej mamy, że na pewno Gertruda by sobie tego życzyła, żeby ich powiadomić, bo zawsze tak czule się o nas wypowiadała. On wie, że bardzo nas lubiła, a Terenię bardzo kochała i tak dalej. Moja mama nie odpisała w ogóle. Nie była osobą wybaczającą. Nie odpisała na ten list.I potem przyszło... Żyłyśmy przede wszystkim z tego, że ona jako chemik w każdym laboratorium robiła dulcynę. A dulcyna to była... Tak jak namiastką cukru była sacharyna, to dulcyna była namiastką sacharyny. Bo sacharynę podobno nie tak łatwo było zrobić. Wracała z jakimś zapachem okropnym na ubraniu, ze słodką skórą. Ja ją próbowałam polizać, oczywiście się żachała, nie pozwalała. Ale jak mi się udało, to skóra była słodka, bo to był pył przecież. I słyszałam, jak kiedyś jakaś kuma mówiła do niej: – Celina, rzuć tą dulcynę, bo to strasznie niezdrowe. A ona powiedziała: – Robię dulcynę po to, żeby Terenia mogła pić z cukrem. I to było źródło naszego utrzymania do powstania. Przedtem jeszcze były bardzo mocne takie akcenty w postaci zamieszkania pod nami folksdojczki, która na lewo i na prawo wydawała ludzi, jak tylko zwęszyła, że coś jest nie tak. U nas mieszkali tacy przyjaciele właściwie. To nie była rodzina, mimo że ja mówiłam do nich, właściwie do niej, bo to było małżeństwo z synem... Do niej mówiłam „ciociu”, a syn tego małżeństwa mówił do mojej mamy „ciociu”, ale to było takie o. Taki układ. I strasznieśmy się kochali. Chłopak był pięć i pół roku ode mnie starszy i to była taka niesamowita, niepojęta dla mnie samej moja miłość do tego chłopca. Jak było w drugą stronę, nie wiem, ale w każdym razie myśmy byli nierozłączni. Te 18 lat i 13 lat. Nigdy nie chodziło za rączkę, bo to nie było przyjęte, ale w miarę możności się nie rozstawało.Chłopiec zginął w powstaniu 1 sierpnia, piętnaście minut po rozpoczęciu powstania. Był pierwszą taką uchwytną ofiarą w batalionie... To był batalion, nie mogę właśnie sobie przypomnieć... W każdym razie w „Baszcie”. Pułk, bardzo słynny Pułk „Baszty”, mokotowski. I on tam na Mokotowie zginął. Potem jego zwłoki zostały zidentyfikowane. Teraz jestem jedyną osobą, która w ogóle chyba wie, gdzie ten grób jest. I tam bywam. Rzadko, bo rzadko, ale dbam o to, żeby tam było przyzwoicie. I zmieniałam płytę na tym grobie. W ogóle zostałam ja i ten grób w gruncie rzeczy. I co potem? Potem było powstanie. Tam miało swoją specyfikę, też koszmarną, bo obok była dzielnica, ulica willowa z willami zajętymi przez gestapo z Szucha. Szucha, z drugiej strony... Tak do siebie te dwie ulice. Tu gdzieś ten dom. Z Flory ojca już dawno wyrzucono, bo to była ta dzielnica, wszystko, niemiecka. W tej dzielnicy niemieckiej sterczał ten nasz polski dom, z jedną, jedyną folksdojczką piętro niżej. Zachodziliśmy w głowę, dlaczego żeśmy ocaleli z tych wszystkich wysiedleń. Mówię o okupacji w tej chwili, nie o powstaniu. I dozorca, pan Bąk wytłumaczył nam to bardzo prosto. W naszym domu były piece. Zaraz po 1940 roku miał być dom przebudowywany na centralne ogrzewanie. A wszystko wkoło miało centralne ogrzewanie. Tylko tych młodych wówczas ludzi na dorobku, którzy ten dom budowali, już pewno nie było stać na taki luksus, jak instalacja kotłowni, kaloryferów, przewodów, tego wszystkiego. Więc były piece i było cholernie zimno w czasie okupacji. Więc podejrzewam, że to mógł być prawdziwy powód. Że oni się nie chcieli babrać. Taką tą folksdojczychę... Piękna kobieta była, piękna. Wądra miała na nazwisko, Wądra. Więc tą Wądrę... To jeszcze można było, bo to nie reichsdojczka, nie krew, nie tego.Chodziłam do szkoły tak zwanej Roszkowskiej i Popielewskiej na placu Unii, róg Bagatela. Bagatela 15 był dokładnie ten adres. Byłyśmy... To była żeńska szkoła. Bardzo piękna szkoła. Świetne były obie panie przełożone, pani Roszkowska i pani Popielewska. Bałyśmy się ich, nie wiadomo dlaczego. Były posągowe. Był taki dystans między nami dziećmi a nimi. Ale to było rozkoszne. Przynajmniej się człowiek czegoś tak zdrowo i fajnie bał. Wiedział, że może się bać, bo nikt go nie zastrzeli. No i tam z wrażeń szkolnych... Byłyśmy nieznośne. To jakieś tam ćwiczenia miewałyśmy na... Nie za rozlegle opowiadam? Miewałyśmy na ósmym piętrze tego domu, chociaż w zasadzie chyba na pierwszym i drugim były te lokale szkolne. Ale tam na górze, to jeszcze dziś widać na tym narożnym domu, były takie ni to wieżyczki ni to coś i tam były jakieś bardzo duże pomieszczenia, i jakieś nasze pracownie. I wielka przerwa, pauza trwająca prawie godzinę. Chodziło o to, że tam na dole była kuchnia RGO.Co to było RGO? Rada Główna Opiekuńcza. To była organizacja społeczna, na którą się zgodzili Niemcy i która pod ich skrzydłami działała, i działała w sposób strasznie mądry i fajny. To była na przykład ta grupa ludzi, której z ramienia Polski pozwolono pojechać do Katynia, jak Niemcy ekshumowali te groby. Ale też wolno im było prowadzić takie bieda-stołówki. I taka jedna bieda-stołówka była w naszym domu...(05; 00:00:00)TH-W: Te dziewczynki, których rodziny były w szczególnie trudnych warunkach, chodziły na te obiady do RGO. Więc ta pauza musiała być długa, żeby one zdążyły.Teraz, co to była za szkoła? To była prywatna szkoła przedwojenna. Ja tam byłam, no nie od pierwszej, bo pierwszą klasę robiłam w domu. Ale zgodnie z moim wiekiem byłam o rok za młoda, ale poszłam do drugiej klasy. I to mi się potem, w dalszym biegu w życiu, ten rok w zapasie się szalenie przydał. I jak skończyły się działania wojenne w 1939 roku to panie Roszkowska i Popielewska otworzyły tę szkołę znowu, no ale bardzo szybko się okazało, że Polacy nie mogą się uczyć w szkołach typu normalna powszechna, potem gimnazjum, liceum i tak dalej. Mogą się uczyć jedynie w szkołach zawodowych. Wobec tego była przerwa. Nasze panie nas ulokowały... Boże, ile mi się rzeczy przypomina. To jest taki koloryt szczególny tych wydarzeń. Ulokowały nas w tak zwanej szkole publicznej na Śniadeckich, z chłopakami razem w klasie. To było straszne przeżycie, tacy wstrętni jacyś, tacy inni. No i klasowo to było co innego. Bo nasza szkoła była taką szkołą bardzo inteligencką. No a szkoła na Śniadeckich to była publiczna szkoła miejska i tak dalej. Więc one nas tam wpakowały, a w „międzyczasie” zaczęły robić ogromne starania o szkołę krawiecką. I myśmy wróciły ze Śniadeckich, wszystkie hurtem.Swoją drogą ci Niemcy to w niektórych sprawach to mieli, nie wiem, oczy z tyłu głowy czy... Nic nie kapowali. Tutaj wróciło się do szkoły i życie się potoczyło o tyle tylko inaczej, że stały maszyny do szycia na stolikach i jakieś szmatki. Ja się na przykład nauczyłam tam cerować pończochy i skarpety. Długie lata wyplatałam te sploty, i parę innych rzeczy. Nie było to bezskuteczne, ale równocześnie przerabiałyśmy normalny program według starych podręczników wszystkich absolutnie przedmiotów. Ja byłam tam wystawiana jako takie... Jak były te wizytacje, to ja byłam wystawiana na widok publiczny z racji znajomości niemieckiego. Nienawidziłam tego, no ale... Byłam zadowolona, że mogę się przysłużyć. Może trochę dumna nawet, nie wiem. I takie mam… masę mam wspomnień z tamtej szkoły, bo była interesująca szkoła. Ale takie mam dwa wbite. Nie wiem, czy o nich opowiadać czy nie?AZ: Tak, tak.TH-W: Tak? Jedna zabawna. Otóż wracając na to ósme piętro, tam gdzie były te jakieś pracownie, coś nas pokusiło, nie wiem. Jakaś euforia takich szczeniar, które po wakacjach rozparzone wolnością wróciły tutaj do szkoły i rozegrała się tak zwana bitwa pomidorowa. Bo każda z nas miała kanapki i pomidory. Nie było siły, bo te mamy musiały w nas jakieś witaminy pchać, a pomidorów było zatrzęsienie. I zaczęłyśmy się tłuc tymi pomidorami. Najpierw tak z odrzutu, potem finezyjnie, bo się maleńkie pomidorki wkładało w pudełko od zapałek. One do czegoś musiały służyć. Do jakichś robót ręcznych. – Popatrz, jakiego mam ładnego pomidorka i zamykało się pudełeczko z całym tym prysznicem na twarz nielubianej koleżanki. A potem żeśmy się zorientowały, że pomieszczenie wygląda strasznie i wszędzie jest pełno tych flaków pomidorowych, więc żeśmy beztrosko otworzyły okno i wywaliły to wszystko na plac Unii z ósmego piętra. Coś tam był jakiś skandal, bo komuś spadło to na głowę. Ten ktoś przyleciał. Jednym słowem były jakieś straszne konsekwencje w postaci tygodniowego niechodzenia do szkoły. Radość była wielka. Wzywania rodziców. Matek, bo wszystkie prawie matki były samotne, ale matki nie kwapiły się wcale do tej szkoły. Szkoła to świetnie rozumiała. Nic się nie działo wielkiego. Powstała natomiast poezja. Mogę pani zacytować. „Lecą pomidory”...A nie. To jeszcze muszę powiedzieć jedną rzecz. Że dziewczyny z mojego rocznika były za młode do szkoły zawodowej. Więc dla nas stworzono tak zwaną klasę specjalną. Dzisiaj to brzmi strasznie, a myśmy były bardzo zadowolone, bo nasze koleżanki starsze poszły do tej pierwszej, drugiej krawieckiej, a myśmy były w klasie specjalnej i w ogóle było nam bardzo dobrze. A to jest potrzebne, bo klasa specjalna występuje w poezji. „Lecą pomidory z góry, robią w kapeluszach dziury. A w specjalnej straszna chryja, ręce łamie panna Drija” – jedna z nauczycielek. „W krąg nauczycielki mdleją, woźni na nie wodę leją. Każdy biada strasznym głosem nad nieszczęsnej szkoły losem. Hulajnoga” – to oczywiście przezwisko jednej z pań, polonistki – „Hulajnoga pięści ściska, Śpiewakowska szału bliska, Popielewska zjeżdża z góry, narzeka na brak kultury. A Roszkowska, przełożona, ta stateczna tak matrona, nie ma twarzy zbyt jowialnej, kiedy wkracza do specjalnej.” Więc miałyśmy klasowe poetki.(06; 00:00:00)TH-W:...smarkatych dziewczynek. A potem było dużo różnych koszmarów. Jeden koszmar to było znikanie naszych koleżanek Żydówek. Ta szkoła była szalenie otwarta. Myśmy... W mojej klasie była Krysia Przeworska, była Małgosia Frydman-Mirska, była, nie pamiętam imienia – Zosia, Zosia Majde. To z takiej wielkiej fabryki mydeł, Majdego córka. I jeszcze. I jeszcze. Chyba było cztery albo pięć dziewczynek Żydówek. I one kolejno znikały i szkoła milczała oczywiście. Nikt nie pytał. Myśmy też nie pytały, bośmy wiedziały, co się stało. Tylko wrażenie takie zostawało, jak dzień, dwa, trzy i puste miejsce. To było okropne.Poza tym takie bardzo ciężkie przejście to było... Wtedy już się zaczęły w Warszawie uliczne egzekucje i już było kilka, ale wielka, gigantyczna egzekucja, chyba dwustu rozstrzelanych, była na ulicy Puławskiej. Trochę tak, jak było potem kino Moskwa, a teraz są te banki. Tam była wtedy remiza tramwajowa. I tych skazańców przywozili pod mur tej remizy tramwajowej, ustawiali i strzelali. No, wszystkie dziewczyny w szkole wiedziały, co się dzieje, kiedy jadą budy najeżone ludźmi z karabinami maszynowymi, zasłonięte starannie. Ruch jest zatrzymany. Wycie tych samochodów. No a potem salwy. Jedna, druga. Była to chyba pierwsza egzekucja, do której zgonili ludzi, żeby patrzyli. Myśmy nie patrzyły, bo okna nie wychodziły tak daleko, no ale ten huk tych strzałów... W efekcie to nie huk, to był taki ryk, bo to salwami szło. To naturalnie do nas docierało. I ja pamiętam ten obrazek, kiedy runęły te salwy i cała klasa wstała. Stałyśmy na baczność i nikt nam chyba tego nie kazał. Tak po prostu żeśmy stały. Tak że potem lekcji nie było, ale nie puszczono nas. I wreszcie, jak nas puszczono, to ja, chociaż zawsze chodziłam Klonową w dół do Słonecznej, to tym razem naturalnie poszłam z Ewą Berberyusz i jeszcze chyba Irką Sander... Poszłyśmy do… Puławską, żeby... Tylko w przeciwną stronę, na stronę tej remizy nie wpuszczano. Szliśmy tą drugą stroną i ja nie wiem... Albo to jest wyobraźnia... Bo tam... Albo tak było naprawdę, bo tam było wszystko naturalnie... Ten mur był cały oblepiony mózgiem. To nawet z takiej odległości widziałam. A potem wielokrotnie szłam tamtą stroną i to nie było zmyte do końca. Nawet chodniki można było zmyć, ale nie mur potrzaskany kulami, na których te głowy się rozbijały. I tam zawsze leżały kwiaty jakieś biało-czerwone. Ktoś gubił i szedł dalej.A jeszcze wrócę do tej narodowościowej i religijnej mieszanki. No więc naturalnie poza Żydówkami nie było innych nie-Polek. Było nas ewangeliczek... Było dwie. Irka i ja. I wiem, że bardzo nas szanowano w szkole, dlatego że na przykład Irki ojciec został zawieziony do Oświęcimia i tam zamordowany. Irka to dosyć wcześnie wiedziała. Ja ze swoimi dziwnymi kombinacjami rodzinnymi. Też wiedziano, że nasz domowy mężczyzna, czyli wujaszek Grabowski przepadł gdzieś, nie wiadomo gdzie, bo to jeszcze było przecież kilka lat, nim Niemcy odkryli tą... I ogłosili tą tajemnicę. Po prostu nie wiadomo było, gdzie on jest. Inne dziewczynki też były osierocone. Tak że w stosunku do nas była... Nigdy nie słyszałam żadnego głupiego dowcipu, żadnej obelgi. Co to potem przecież Polak katolik musi być, a jak ewangelik to już pewno Niemiec. To mnie nigdy nie spotkało. Wdzięczna jestem tym wszystkim ludziom i losowi, że żyłam w takich czasach, kiedy to było takie normalne jeszcze wszystko. Tak.Ewangelików bardzo przetrzebiła wojna. Mój ojciec się uchował, ale jeszcze wtedy ten przemysł garbarski w Warszawie kwitł. On był konsultantem, on był potrzebny, znał niemiecki bardzo dobrze. Tak że myślę, że nawet jakieś fabryczne sprawy z Niemcami załatwiał. Tutaj były gdzieś... Bardzo blisko. Na Smoczej były fabryki garbarskie. Na Smoczej, tuż. I tak to.I potem się zaczęły rzeczy strasznie śmieszne w moim życiu, które wspominam z czułością. Najpierw założyłyśmy tajną organizację. Było nas osiem, a potem dwanaście. Nazywała się ona „Czajki”. Dlaczego „Czajki”? Bo była taka powieść dla panienek, „Czajki”. To była z tamtej wojny opowieść o jakimś takim związku dziewczynek przeciwko, nie wiem któremu z zaborców. Ale myśmy... A myśmy były szalenie powściągliwe. Nie lubiłyśmy... I właściwie do dziś dnia mi to zostało. Ja nie cierpię ostentacji. Więc... Noszenia żałoby, jakiejś... Nie lubię tego. Wobec tego był taki bezpretensjonalny tytuł. Nazwa tego – „Czajki”. Ale miałyśmy odznakę. Wtedy sprzedawano... Nie wiem, kto na to wpadł. Tej wielkości maciupeńkie kotwiczki, ale tak uformowane jak późniejsze to PW czy już wtedy istniejąca PW. I myśmy nosiły to jako odznakę „Czajek” pod kołnierzykami albo pod chusteczką jakąś czy coś. Tak że też niewidoczne ale znak rozpoznawczy. Tyndy dryndy. Był statut, wszystko było jak trzeba.I myśmy trudniły się działalnością antyniemiecką. Pisaniem na murach... To było małpowanie naturalnie małego tego... Jak on się nazywał, ten z Wawra wzięty? Uciekają mi te słowa. Taka była już znana oficjalna... Nieoficjalna oczywiście, ale znana, szeroko rozpowszechniona chłopięca organizacja takich zuchów i młodych harcerzy. Potem przemieniona na Szare Szeregi. A to było jeszcze wcześniej, więc myśmy tam małpowały tą działalność. Jakieś robione wieńce i zanoszone na groby żołnierzy poległych czy we wrześniu, czy w poprzedniej wojnie. Jakieś takie duperelki. Samokształcenia troszkę było. Troszkę było uczenia się piosenek. I te piosenki podziemne myśmy przyniosły ze sobą jeszcze z tej szkoły na Śniadeckich. Tam był nieprawdopodobny zupełnie dyrektor tej szkoły. Kierownik. Bo dyrektorzy to byli w prywatnych właśnie. A tu był pan kierownik. Pan kierownik nazywał się Dołubniak i z powodu rozległej gruźlicy został wypuszczony z Oświęcimia. To był jeszcze początek wojny i takie rzeczy się zdarzały. On wrócił do tej pracy pedagogicznej i już się... I bardzo szybko umarł na tą gruźlicę, bo to już był taki rozmiar. Ale on nas uczył tych piosenek. I to były te podziemne piosenki „Hej, chłopcy, bagnet na broń”, później „Szturmówka”. Pani pamięta może słowa „Szturmówki”? To ja pani przytoczę, bo one są tu ważne dla tego opowiadania. Mianowicie druga chyba strofka „Szturmówki” brzmiała: „Na placówkach (6; 00:10:00) pod Tobrukiem, tam nie taki wietrzyk wiał. Pod kul gradem, pod bomb hukiem przecież Polak murem stał, bo dla naszej kompanii szturmowej nie ma przeszkód i nie ma złych...”. Myśmy się tam uczyły zajadle tych piosenek. Jak zostałyśmy już jako tajna organizacja, to też żeśmy, żeby nie zapomnieć. Zresztą z zapałem śpiewały te piosenki.I właśnie miało miejsce takie wydarzenie, że u mojej mamy, w sąsiednim pokoju była któraś z cioć czy jej przyjaciółek, a myśmy tutaj śpiewały. I obie panie zamarły bez ruchu i podsłuchiwały, bo to ładna piosenka i tak dalej. A jak skończyły... Mama to znała. To ciocia powiedziała słowa następujące: – Ja nie wiem, Celina, kulgrat to musi być w Rosji, ale bomhuk? Gdzie może być bomkuk? W Indiach? Dlatego pani przytoczyłam tą strofkę, że „pod kul gradem i bomb hukiem”. Więc takie były te... To można nieskończenie, bo jak mówi się o jakiejś jednej sprawie, to się otwierają furteczki. Coraz dalej, coraz dalej.Ale tu muszę skończyć z tą tajną organizacją. Żeśmy w pewnym momencie z niej wyrosły. To było bardzo konfliktowe, bo jedna z dziewcząt, zresztą z tego troszkę starszego rocznika, odmówiła. Powiedziała, że ona już ma dość tych bzdur. No więc żeśmy ją bardzo uroczyście wyrzuciły, ale popatrzyłyśmy pewnie na siebie, pomyślałyśmy: Ona miała rację. My rośniemy, ale jeżeli chodzi o sprawy ojczyzny, bo wtedy się mówiło, używało takich słów, to stoimy w miejscu. A jeśli chodzi o patos, jak gdzieś potem nawet mówiłam w jakimś wywiadzie, że myśmy wtedy żyły na wysokim C. Nie było tam kraj, ludzie, nie, tylko ojczyzna. Ojczyzna. I teraz, nie tak dawno, z jedną z moich koleżanek z tej właśnie klasy specjalnej, z tych młodszych... Ona mi zadała takie strasznie krępujące pytanie: – Słuchaj, czy jak wtedy myśmy razem tam były, czy ty chciałaś umrzeć za ojczyznę? Ja mówię: – No oczywiście. Tak ze mnie to wypadło, bo przypomniałam sobie tamten nastrój. Wtedy się chciało umrzeć za ojczyznę. Tak po prostu. I tak to było.A tutaj żeśmy nagle stwierdziły, że siedzimy i się wygłupiamy. Że to trzeba coś zrobić z życiem. I te nasze „Czajki” się tak stopniowo, ale w dosyć szybkim tempie rozleciały i wyciągnęłyśmy łaskawie dłoń do tej wyrzuconej dziewczynki, i wyrzucona dziewczynka, Malina Wiśniewska, jedna z dużej takiej grupy rodzeństwa w domu, gdzie z kolei ojciec nie żył... Matka nie żyła, a ojciec opiekował się tą gromadą. Właściwie ona nam utorowała... Jej starsza siostra utorowała nam drogę do czegoś, czego myśmy właściwie nie wiedziały nawet jak to nazwać. Bo była konspiracja, a myśmy konspirację traktowały nieludzko serio. Wobec tego nie było żadnego wewnętrznego porozumienia.Zaczęło się od tego, że powiedziano nam, że możemy przyjść tu i tu. I przyjdą takie starsze koleżanki i one z nami porozmawiają. I starsze koleżanki powiedziały, że na skutek dobrej opinii, jaką mamy... Okazało się, że opinia między innymi pochodzi od pani Ławickiej, naszej polonistki „Hulajnogi”. Bo to wszystko było posplątywane ze sobą. Nie tylko od tej starszej siostry naszej Maliny. Więc jeżeli chcemy. Ale na jakich warunkach nasza działalność? Pełna dyspozycyjność. Dzień i noc należy do organizacji. Nie do nas i nie do naszych rodziców. Szkoła się nie liczy. Któraś z nas zapytała w trakcie tej rozmowy: – No dobrze, ale to my mamy kłamać? – Kłamstwo nie jest ważne w tej sytuacji. Jeżeli potrzeba, musicie kłamać. I przed domem, i przed szkołą, i przed wszystkimi. Strasznie to zabrzmiało i... Nie wiem, czy nas była pełna dwunastka wtedy czy coś. Dały nam czas do namysłu. Dwie były. Dały nam czas do namysłu. Nie wiem ile. Parę dni. I po tych paru dniach żeśmy się znów spotkały i po kolei każda mówiła. I większość z tych dziewczynek moich mówiła: – Rozmawiałam z tatusiem – jeśli taki był jeszcze na świecie. Mówi: – Tatuś powiedział, że jak będzie powstanie, to mnie ze sobą zabierze. Rozumie pani. Albo: – Myślę, że jestem jeszcze za mało dojrzała do takich rzeczy. Potem któraś powiedziała: – Przemyślałam i proszę o przyjęcie. I takich, które to powiedziały, było nas cztery. I powstał zastęp. Myśmy nie wiedziały, w czym to jest i co on tam robi. Pytałyśmy: – Gdzie my właściwie jesteśmy? – No przecież, jak to? Jesteście w zastępie, jesteście w harcerstwie. – No tak. Ale co to jest? Co to jest za organizacja? Przedtem mówiłyście o organizacji. Miałyśmy właśnie... Jedna z tych dziewczyn, które były wtedy na tym przepytywaniu nas, to potem została naszą zastępową. To się musiało jakoś... Aa, to nieważne. Tak szukam, kiedy to się stało? W 1942 roku? Nie, chyba w 1943 roku, bo mi utkwiło to, że musiałam mieć już trzynaście lat. Czy dochodzić trzynastki, bo ja jestem z września, więc wszystko to się robi późno. W każdym razie już miałam trzynaście lat, jak to się stało. I po czasie, po czasie, właściwie po wojnie chyba, dopiero myśmy siebie... Jak już się pootwierały różne klapki, ludzie zaczęli mówić... Potem się znowu pozamykały. Bo jak się zdarzyło to tępienie akowców i wszystkich tych organizacji przylepionych, no to już się znów nic nie mówiło.Ale był taki okres, kiedy usta się otworzyły i myśmy siebie odnalazły...(07; 00:00:00)TH-W: Chodzi o to, że tutaj żeśmy zostały jakoś mechanicznie podłączone już w momencie... Żadna z nas nie była w żadnym związku kombatanckim. Ale jak się zrobiła wolność, ta ostatnia, to zaczęły się tworzyć z niedobitków, a dziewczyn oczywiście było więcej wśród niedobitków... Zaczęto tworzyć jakieś grupy, które kiedyś istniały. I te wszystkie, poza nami, panie tutaj pokazane, te dziewczynki, to rzeczywiście była ta „Pasieka”. Grupa wykonawcza przy „Pasiece”. Kryptonim „Pasieka” oznaczał komendę główną tych grup dziewczęcych Szarych Szeregów. To bardzo skomplikowane, bo w zasadzie Szare Szeregi były organizacją męską. Ale tak jak się okazuje, że mało co dobrze funkcjonuje bez kobiet, tak i tu. Te dziewczyny jako łączniczki, sanitariuszki, służby pomocnicze były niezastąpione.AZ: Tutaj jest napisane, że to jest zastęp „Szperacze”.TH-W: „Szperacze”. „Szperacze” to jest... Wie pani co to znaczy „szperacze”? To jest w takiej polszczyźnie niby dobrej określenie tej grupy wojsk, która idzie przed i sprawdza teren. To ma dobrą nazwę na ogół używaną. Nie mogę jej teraz znaleźć.AZ: Awangarda.TH-W: Taka awangarda, ale takich właśnie szperaczy. Że oni idą na pierwszy ogień. Tak. I to wszystko jest prawda. Te nasze pseudonimy, to że myśmy były tym zastępem „Szperaczy”.AZ: A jaki pani miała pseudonim?TH-W:? (07; 00:02:04).AZ: Bardzo ładnie.TH-W: Nie. ? (07; 00:02:10) się podoba. W rzeczywistości to było tak... Aha. Część dziewczynek, dziewczyn takich już doroślejszych, przenikała do Szarych Szeregów na drodze, można powiedzieć, miłosnej. Bo to już była taka młodzież dobrze kilkunastoletnia. Wie pani na pewno, że zarówno bataliony „Parasol” jak i „Zośka”, i inne tam te słynne, to były wszystko Szare Szeregi. Stamtąd wyrastały. I ci chłopcy, już wtedy prawie dorośli lub dorośli, mieli swoje dziewczyny. I dziewczyny nie chciały zostać w tyle. I dziewczyny tworzyły zaplecze w różnym charakterze właśnie również tych wielkich kompanii czy batalionów, takich jak „Parasol” czy „Zośka”. I nasza zastępowa o pseudonimie „Kali” była jedną z takich dziewczynek, które stawiły się, że tak powiem, w ślad za swoim chłopakiem o pseudonimie „Miś”. Jeden z wielu „Misiów”, ale chyba jedyny, który tuż przed powstaniem zginął zupełnie przypadkiem, zastrzelony na ulicy przy próbie zakupu broni od wermachtowca. Bo to była jedna z dróg zdobywania tego, że się szło do faceta i mówiło właśnie: – Pieniądze albo życie. Nie. – Broń albo życie. Jeszcze ten wermachtowiec dostawał jakieś pieniądze, coś takiego. I ta „Kali” została mianowana naszą zastępową i myśmy automatycznie się znalazły w „Parasolu”, jako taki najmłodszy zastęp tego słynnego „Parasola”. Przy czym ja się szalenie puszę, bo ja z nich wszystkich byłam najmłodsza. Czyli najmłodsza najmłodszego zastępu. Tak.I właściwie ten okres, koniec 1943 roku i ten kawałek 1944 roku do powstania, to był okres takiego szkolenia nas. Szkolenia nas jako łączniczek. Myśmy poznawały Warszawę, myśmy uczestniczyły w takich mało bezpiecznych grach, gdzie ktoś nas ści... Nie tyle ścigał, co śledził. I myśmy to miały nadane, że „zwróć uwagę na tego i tego chłopaka i urwij mu się”. Czyli trzeba było znać na tym odcinku jakieś bramy przechodnie, jakieś podwórka. Chłopak jak cień dążył za nami. Czasem się udawało, czasem nie. Ja chyba przeszłam przez takie trzy próby tylko.A jedna próba była straszna i nie zapomnę jej nigdy w życiu. Mianowicie nasi starsi koledzy z trzeciej kompanii „Parasola” nudzili się, bo była kompania w trakcie reorganizacji. Nie mieli broni, nie dostawali żadnych zadań. Ja oczywiście banalizuję mówiąc, że nudzili się. Ale pomysł im przyszedł do głowy straszny. Że oni przećwiczą te najmłodsze łączniczki swoje. Bo myśmy już wtedy nosiły listy. Ja miałam swój patent, który się potem bardzo... W moim zastępie się całkowicie przyjął. Mianowicie nadpruwanie tak zwanego zakładu spódnicy. Te nasze zakłady były absolutnie... Matki sobie nie dawały rady z naszym rośnięciem, bo przecież myśmy były... Trzynaście, czternaście lat to potworny wiek, od tej strony biorąc. Więc ja nosiłam w rozporku, że tak powiem, w tym zakładzie te liściki, bo one były z takiej bardzo cieniutkiej bibułki, pozwijane i czymś tam, kropelką jakiegoś kleju sklejone. I ja dostawałam taką garstkę, i teraz rób z tym, co chcesz. Jak puściłam tamten zakład i roztrzepałam, to było dobrze.To nie było codziennie. Myśmy niby codziennie się meldowały. Szkoła zupełnie poszła gdzieś w kąt. Ja nie wiem, jak to się odbyło wszystko, że myśmy nie zostały na drugi rok. Nie zostałyśmy, żadna. Też ta właśnie nasza „Hulajnoga” coś w tym maczała palce.I co oni wymyślili? Oni wymyślili, że oni nas sprawdzą. I to w moim przypadku wyglądało tak, że dostałam hasło i dowiedziałam się, jaki będzie odzew. Mogę pomylić nazwisko, bo ja je potem zmieniałam specjalnie, żeby nie było dosłownie, do rozszyfrowania, jaki zespół się w to bawił. Hasło brzmiało „Czy tutaj mieszka pani...?” Właśnie. Borkowska? Nie. Załóżmy, że Borkowska. „Czy tutaj mieszka pani Borkowska?” A odzew osoby, która otwierała drzwi miał brzmieć „Nie, tu nie mieszka pani Borkowska. Tu mieszka pani Bolkowska”. Po czym już te drzwi miały być otwarte. To było na... Pogubiły mi się... To było tutaj, niedaleko, bo myśmy były... Trzecia kompania była głównie Ochota i Wola, i to ta Ochota bardziej już zachodnia. Nie wiem. W każdym razie do tego wszystkiego, o czym dowiedziałyśmy się po wojnie, w tym domu i w tym mieszkaniu był skład broni „Parasola”. I zastępowa dała mi taką rurę... Takie było „Nowoje słowo”. To była przez hitlerowców wydawana gazeta dla białogwardzistów, Rosjan. Tego sporo było w Warszawie wtedy. A w środku były biuletyny informacyjne. Najważniejsza, najpoważniejsza gazeta podziemna. Ja dostałam taki rulon. To „Nowoje słowo” na wierzchu, żeby się nikt nie przyczepił. Pojechałam na Waliców. Waliców 1 albo 2. Chyba. Pojechałam tam. Nie. Te numery to mogą być numery mieszkania raczej. Bo mieszkanie było na parterze. Poszłam tam. Zadzwoniłam czy zapukałam. Drzwi się otworzyły. Zapytałam: – Czy tutaj mieszka pani Borkowska? Usłyszałam: – Tak, tak, mieszka. Łapa na ramieniu. Ktoś mnie wciągnął do ciemnego przedpokoju, a stamtąd do dużego pokoju, właśnie na parterze, gdzie tak ukosem stało biurko. Jak byśmy tu weszły, to tam było biurko. A tu było krzesło pod ścianą, tak postawione. Oparcie w tamtą stronę. I na tym krześle siedział chłopak, tak jak na koniu, z rękami na karku. Za nim stał facet w cywilu z jakimś pistoletem. Tak na niego skierowanym, znaczy gdzieś tam pewno pod czaszkę. A tutaj był ten człowiek, który mnie wciągnął i facet w mundurze oficera Gestapo za tym biurkiem. (7; 00:10:00) Nikogo więcej nie pamiętam. Chyba ich nie było więcej. A może? W każdym razie dowlekli... Ten ktoś, tak popychając chyba, doprowadził mnie przed to biurko, wyjęli mi ten rulon, rozerwali, rechot, że: – Aaaa, to już któryś raz widzimy dzisiaj. Ooo, popatrz tu na biurku. Rzeczywiście te biuletyny informacyjne rozrzucone.Żeby się streszczać, bo się strasznie tutaj szczegółom poświęcam. Oczywiście mnie zapytali, kto to dał. Oczywiście opowiedziałam jakąś straszną bujdę, że jakaś pani zasłabła na ulicy, że podała ten adres, że ja nie wiem, kto ta pani. Jakieś takie... Oni też rechot, że oni to już słyszą dzisiaj trzeci raz. I że mam się zasta... A nie. Bo ja jeszcze, patrząc na tego oficera w tym mundurze, wybuchnęłam do niego. I to pamiętam ten tekst: – Herr offizier, das ist ein Missverständnis. – Panie oficerze, to jest nieporozumienie. I taką jakby lekką panikę w oczach tego człowieka. Na co tamten, który mnie wprowadzał chyba mnie szturchnął i powiedział: – Wychodzimy. Dajemy ci 5 minut na zastanowienie się, a potem już pogadamy zupełnie inaczej. Zabrali tego chłopaka z tego krzesła. W każdym razie ja zostałam w tym pokoju sama. I to był parter. I ja myślę sobie: Muszą mnie zastrzelić, bo przecież ja jestem słaba i boję się bólu. Oni mnie zaraz tutaj załatwią. Otworzyłam okno. To było lato. Otworzyłam okno. Wyskoczyłam na podwórze z tego parteru. Przeszłam do bramy. Cały czas... Nawet mam uczucie, że pamiętam, że mnie plecy swędziały. Że oni powinni strzelić. Ale nikt nie strzelił. I potem leciałam do tramwaju. I jak byłam w tramwaju, i konduktor się do mnie zwrócił „płacić za bilety”, to ja sobie uświadomiłam, że ja nie mam nic. Że przecież moja teczka, dokumenty, legitymacja szkolna, adres, nie tylko ten rulon, wszystko zostało tam w tym mieszkaniu. I zaczęłam coś bełkotać do tego. A on mówi: – Gdzie to było? To ja mu powiedziałam. – A gdzie mieszkasz? – Na Mokotowie, koło placu Unii. Zadzwonił. Sznurami się dzwoniło wtedy. Zadzwonił. Tramwaj stanął. On się wychylił. Jechała riksza rowerowa. I on wyrwał mnie z tego tramwaju. Wyskoczyliśmy razem. Zaprowadził mnie do tego rikszarza i powiedział: – Zawieź ją na... Ona ci powie, dokąd. Tylko ona jest bez pieniędzy, tak że w ogóle o tym nie rozmawiacie. No i ja pojechałam. Pierwszy i jedyny raz w życiu jechałam rikszą. Wydawało mi się, że to jest strasznie daleko. I potem... Przyjechaliśmy tam. On powiedział... Musiałam mu powiedzieć w paru słowach, co jest grane. Że wszystkie moje dokumenty, że wszystko zostało i że ja się boję, że oni już tam będą. I on się zatrzymał gdzieś chyba tutaj na rogu Klonowej i powiedział: – Dalej nie jadę. Więc ja mu podziękowałam, popędziłam do domu. Cisza, spokój, nic się nie dzieje. Do siebie na to drugie piętro. Zadzwoniłam. I wyszły do przedpokoju dwie osoby. Nasza służąca Jadzia i za jej plecami jedna z tych dziewczynek. O, ta. Nie, to Malina. Ta. Krysia Pasiewska. To ona wyszła i palec na ustach za plecami tej... Jadzia poszła do siebie i Krysia mi wstawiła taki tekst: – Przysłała mnie „Kali” – czyli zastępowa – żeby ci powiedzieć, że to była próba, żebyś się nie denerwowała. Książki i dokumenty dostaniesz jutro.I właśnie coś takiego się stało dziwnego. Nie wiem, co. Ale coś jak utrata przytomności. W każdym razie ja zaczęłam wrzeszczeć: – Ja ich nienawidzę. Więc Krysia mi zatkała buzię, coś tego. Potem się wszystkiego ułagodziło. Potem była jakaś... Potem ja się skądś dowiedziałam, że Malinę, która była tą osobą z licznego rodzeństwa, to wyrzucili na schody, bo ona się nie dała nabrać. Ona miała wprawę z takimi chłopakami, dryblasami jak ci tu. Któraś z tych dwóch pozostałych zemdlała. Więc byli przerażeni. Cucili ją, tego śmego. Ja uciekłam przez to okno, w związku z czym potem była jakaś odprawa. I postawili mnie za wzór, jako jedynej, która się znalazła jak trzeba i tak dalej. A we mnie tylko tkwiło: Nienawidzę was, nienawidzę was.A po wojnie z jedną z tych moich koleżanek czy też wszystkie... My uważamy, że tym chłopcem, który siedział na krześle twarzą do ściany był Krzysztof Baczyński. On był wtedy żołnierzem 3. kompanii „Parasola” i był podobno na tym etapie bardzo, przedpowstaniowym, bardzo chroniony przez dowódców, kolegów, ze względu na ten talent nieludzki. Próbowano go trzymać z dala od wszelkich akcji i tak w ogóle go pieszczono. To w związku z tym wzięto go do takiej idiotycznej zabawy z małymi dziewczynkami.Żadna z nich tak tego nie przeżyła. Ja nie wiem, która zemdlała, więc nie mogłam zapytać: – Słuchaj, to ty? A jak się potem czułaś? Tego nie było między nami. Ja nie zemdlałam, podobnie jak zresztą chyba nigdy w życiu. Teraz ostatnio dopiero. I tak zareagowałam brzydko na nich. Zresztą potem szłam na ulicę Tarczyńską, tutaj na Woli. Tam był taki lokalik, dość szemrany. Nazywał się chyba „Ananas” albo „Banan”. Bo ja gdzieś tam pisałam, używając dla tego lokalu już pseudonimu, żeby go nie wykryto. W każdym razie jakiś owoc. I tam urzędował, nie wiem, czy w charakterze właściciela czy subiekta, czy kelnera, jeden z bardzo znanych takich tych, którzy z nami też... „Zabawa” on się nazywał. On zginął w powstaniu. I „Zabawę” obsługiwałyśmy, ale to też po wojnie się dopiero okazało, we dwie, Krysia Pasierbska i ja. Ona jednego dnia, ja drugiego, ona rano, ja po południu. O, w ten sposób. Ale myśmy były tak serio, że żadna z nas nie powiedziała do żadnej innej, co jej każą robić i gdzie chodzi, i z kim się widuje i tak dalej.I to potem wiem, że miałam jeszcze taki mały urazik na tym punkcie. Że kilka dni przed tą cholerną próbą właśnie z tego lokaliku kazali mi zabrać paczki. Duże dosyć paczki. I „Zabawa” mnie wziął na bok i powiedział: – Słuchaj, bądź szczególnie ostrożna. Rób, co możesz, żeby być niewidzialna, bo to, co niesiesz to jest pełny mundur gestapowca. Więc jak cię złapią, to ja nie wiem, co ty powiesz. I doniosłam szczęśliwie. I to był pewno ten mundur, który tam za tym biurkiem mnie witał. Więc takie to były wydarzenia.A potem przyszło lato 1944 roku. Zresztą ta próba była, przypuszczam, też wczesnym latem albo późną wiosną. Bo jakoś pamiętam siebie tak „do figury”, jak to się wtedy mówiło. Bez żadnych ubranek zwierzchnich. I mama wywiozła mnie do Komorowa. I to było zupełne nieszczęście, bo przecież nikt by mnie nie zwolnił ze służby, dlatego że mnie mama wywiozła do Komorowa. Ja nie miałam przecież pieniędzy, żeby jeździć kolejką i płacić, więc jeździłam tą że kolejką tylko na zderzaku z tyłu. Teraz nawet oglądałam te... To się nazywało EKD wtedy – Elektryczna Kolej Dojazdowa. Teraz się nazywa WKD. Obejrzałam jej tam ten tył, czy dałoby się jechać na zewnątrz. Nie dałoby się. A wtedy był jakiś taki okrągły, dość wystający zderzak i coś tam jeszcze. W każdym razie ja pamiętam, że na tym zderzaku się stało tyłem do kierunku jazdy, ale człowiek się czegoś trzymał. Zimno było na ogół jak cholera, jak on się rozpędzał. I skończyło się tak, że jak już było wiadomo nam, dzieciom, bo dorośli wcale tego nie wiedzieli wszyscy, niektórzy tylko, że będzie powstanie, to ja się zaparłam czterema kopytami i powiedziałam, że: – Mowy nie ma, ja wracam do Warszawy. Mama, rób, co chcesz. No i moja (07; 00:20:00) twarda i nie dająca sobą powodować mama cicho, uszy po sobie, spakowałyśmy się i do Warszawy. I ja gdzieś na jakiś punkt. Nie pamiętam, na jaki punkt. I tam mi powiedziano: – Tak, masz przydział do intendentury. Ja nie wiedziałam, co to znaczy. Więc poszłam do mamy: – Mama, co to jest intendentura? To mama mi powiedziała, że jakiś rozdział materiałów, może żywności, może... Mnie się strasznie nie podobało, bo przecież ja chciałam ginąć z bronią w ręku, a nie tak. I podali mi tam, że popojutrze, czy coś takiego, ale nie doszło do tego, ponieważ ja w przeddzień dostałam dużej gorączki i bardzo źle... Po prostu dostałam, przez ten zderzak i przez te jazdy, dostałam zapalenia płuc. Bardzo ostrego, dużego. I zległam, bardzo szczęśliwa, że nie idę do intendentury. Tak się to wszystko odmieniło. To był też skutek tej cholernej próby, że oni mnie właściwie, jakoś tam wewnętrznie uszkodzili wtedy. Ten nasz lokator, ten młody chłopak naturalnie szedł do powstania. Tu ja złożona niemocą, więc on właściwie całe wieczory po powrocie – bo on też jeszcze tam maturę zdawał tuż przedtem – siedział tam przy tym moim łóżku, ale ja byłam zupełnie nie na tym świecie. A potem przyszło powstanie. I to powstanie... On poszedł, zginął, a myśmy zostali, jego rodzice, mama i ja, we czwórkę. I zaczęło się to mokotowskie piekło, które polegało na tym, że powstańcy ani na chwilę nie zdobyli tego naszego kwartału, tego kawałka. Natomiast jak już mieli zupełną pewność, że nic im tutaj, w tej części miasta, nie grozi, to wypuścili na nas Ukraińców tak zwanych.(08; 00:00:00)TH-W:...naturalnie znów nie pamiętam, w którym momencie. Tak że ta sytuacja na tym Mokotowie, a w każdym razie sytuacja naszego domu była straszna, bo myśmy zostali wydani na łup tym potworom, tym własowcom, czy tym Ukraińcom, czy kto oni nie byli. To byli stale pijani, niesyci złota, wódy i dziewczyn. I ten dom... Nie wiem, czy to oni... Nie, też oni. Ten dom został przeczesany od piwnic do dachu, bo strychów tam nie było, w poszukiwaniu mężczyzn. Mężczyzn było niestety sporo, dlatego że pewna ilość ludzi, których powstanie zastało na ulicy i tych, którzy uciekali z już zdobytych domów, znalazła się w naszym domu w piwnicach albo w mieszkaniach. W naszym mieszkaniu była też śmieszna sprawa, bo ona była Ukrainka, Zuzia. Mówiła z takim zaciągiem i miała bardzo wschodnie rysy twarzy. Taka Horpyna, wielka, kształtna, mocna i mówiąca prawidłowo po polsku, ale z takim szalonym zaśpiewem. Ale nazwisko też miała takie właśnie wschodnie, ukraińskie raczej. Nie pamiętam jego. Została zabrana przez moją mamę ze schodów. I byli rodzice tego chłopaka, którzy nie wiedzieli jeszcze, że on nie żyje. A.<span style="white-space:pre">	</span>Z.: A jak oni się nazywali?TH-W: Rudzcy. On był Jan Rudzki Tak w tych wszystkich annałach „Baszty” figuruje.I zaczęła się rzeź. Dziewczyny były wyciągane na noc w tak zwane krzaki i gwałcone, a potem była ta wielka akcja na mężczyzn. Wywalili wszystkich mężczyzn z wyjątkiem dwóch. Pana Eugeniusza Rudzkiego, o którym przed chwilą, właśnie podawałam nazwisko i jednego z dwóch dozorców tej wielkiej kamienicy. I teraz dlaczego tak? Dlatego że jeden z tych dozorców pił razem z nimi i w ogóle on nadawał, gdzie mogą być mężczyźni. Ale ten człowiek miał dług wdzięczności wobec mamy, wobec Grabowskich najkrócej mówiąc. I jak biegali tą naszą klatką, to on powiedział: – Nie, tu nie ma, tu jest chora dziewczynka, ma tyfus. Tu nie wchodzimy. I oni minęli nasze mieszkanie.Proszę pani…! Kilkadziesiąt mieszkań, prawie sześćdziesiąt. W każdym mieszkaniu coś. Piwnice pełne. Wyprowadzili wszystkich. Chyba na ulicę Bagatela róg Belwederskiej i tam ich wszystkich zabili. A zostało tych dwóch. Jeden łobuz, a drugi były oficer Wojska Polskiego, przedwojenny, też po bardzo trudnej drodze, bo między innymi we Lwowie go NKWD zgarnęło. I takie tam jest więzienie we Lwowie, Brygidki. I w tych Brygidkach torturowali go. On miał jedną nogę... Miał pozrywane ścięgna, bo go walili po podeszwach. I ten człowiek ocalał.Potem jeszcze była taka też historia. To historia dla psychologa. Otóż już nie było ani jednego mężczyzny. Był Rudzki i był ten łobuz tam, którego syn zginął w powstaniu. Syn powstaniec. I na naszą klatkę dostał się pijany – to pewno przez okno żeśmy widzieli, nie wiem – Ukrainiec, który sobie strzelał na tych schodach, ryczał: – Diewoczki, diewoczki, dawaj zołoto. Różne takie teksty wstawiał. I szedł coraz wyżej. Myśmy wiedzieli, że dojdzie do nas. I Zuzia powiedziała do pana Rudzkiego: – Proszę pana, my się tak damy tutaj zamordować? Przecież on jest jeden, a nas tutaj jest dorosłych troje. Terenia nie musi na to patrzeć. Jest w domu siekiera? – Jest. – powiedział Rudzki. – Proszę mi dać. Wzięli tą siekierę, stanęli po dwóch stronach drzwi, a mama i ciocia Rudzka spokojnie ogarnęły mnie ramieniem – ja już wtedy trochę chodziłam – i zabrały do kuchni: – Chodź, Tereniu, nie będziemy na to patrzeć. W absolutnym, idealnym spokoju, że oni go zarąbią. I krzyki były coraz bliżej, jego krzyki. Potem nagle palba z broni palnej jakiejś.Potem bardzo długo, przez wiele lat po wojnie nasze drzwi były tak wkoło ostrzelane takim wianuszkiem odpryśniętych po pociskach tych dziurek takich. Chyba w drzwi też się wstrzelił. A oni stali tak, po bokach. Tutaj było to drewno, a oni stali. Jedno tutaj, Rudzki już z podniesioną tą siekierą, że za chwilę otworzą drzwi i go po prostu rąbną. Nikt się nie zastanawiał, co zrobimy z trupem. Nikt. Po czym jeszcze jakiś jeden strzał, jakieś klątwy, jakieś marmolenie i on się stoczył po schodach w dół. I nie wszedł do naszego mieszkania.Raz jeden z bardzo wielu zbiegów okoliczności, przypadków, którymi się w czasie wojny ludzkie życia rządziły.A druga sprawa to ta psychologia. Ja to wprawdzie pamiętam do dziś, jako coś... Ale co mnie raczej moralnie i mentalnie niepokoi niż tak naprawdę, od ludzkiej strony. A wtedy? Nikt słowa nie powiedział. Siekiera poszła do kuchni do wiadra z opałem, przygotowanym na zimę i spokój.Potem przyszedł chyba dwudziesty dziewiąty... Ósmy. Dziewiąty na pewno nie. Szósty albo ósmy dzień sierpnia, więc stosunkowo bardzo wcześnie. Już wkoło bardzo dużo się paliło i oni nas wygnali z tego domu, wszystkich. Więc to były właściwie same baby i nieoczekiwany jeden wysoki Rudzki w tym towarzystwie. Nikt już na niego nie zwracał uwagi, bo to były po prostu inne oddziały tych Ukraińców.A jeszcze coś, co pani powiem, co ja kwalifikuję jako bohaterstwo. Ja chorowałam. Na Chocimskiej, a Chocimska w stosunku do Słonecznej leży na wierzchołku Skarpy Wiślanej. Tu jest Słoneczna, a tu jest Chocimska, prawie równolegle. I tam na końcu Chocimskiej, dość daleko od nas, tu gdzieś, jest do dziś dnia Instytut Hematologii. Wtedy to był po prostu szpital. I wchodziło się na tą Skarpę od stóp naszego domu schodami, które też jeszcze dzisiaj istnieją, chociaż już prawie zwalone, żeby się dostać na Chocimską. A ja... Aha, a na Klonowej, czyli przy placu Unii raczej siedział tak zwany gołębiarz. Zna pani to słowo? Gołębiarzami nazywaliśmy wtedy pojedynczych snajperów, którzy ulokowani na dachach polowali na ludzi. Pyk, pyk. I Spacerowa, czyli ulica biegnąca wzdłuż naszego domu, od placu Unii, całkiem tak vis a vis tej Klonowej, w przedłużeniu tej Klonowej, to były trupy. Jeden, drugi, dziesiąty sobie leżały, bo to były te ofiary tego snajpera. I jeszcze na rogu, jak się wychodziło z naszej klatki schodowej, żeby dojść do tych schodów wiodących na Chocimską, jeszcze to też było w promieniu jego rażenia. I ja byłam chora na to zapalenie płuc, wtedy nie zdiagnozowane oczywiście, ale działo się ze mną jakoś źle.I moja mama wzięła na kij od szczotki ręcznik biały, mnie dała jakąś chustkę i powiedziała: – Idziemy do szpitala. I myśmy szły wśród tych trupów do tych schodów. Potem tam na górę. Nikt do nas nie strzelił. Albo on miał przerwę obiadową albo zobaczył no dużą, tęgawą kobietę i bardzo chudą dziewczynkę się tam pętającą. I poszłyśmy.To Ewa Berberyusz, która napisała taką ładną książkę wspomnieniową „Moja teczka”... Tam jest trochę też o okupacji. To właśnie pisze o spotkaniu ze mną, tam w tym szpitalu, bo one tam były z matką, uciekłszy ze swojego domu pod... Z myślą, że szpital to jest bezpieczne miejsce. Też nie było. No ale tam żeśmy się spotkały (8; 00:10:00) i Ewa się zastanawia, można się tak domyślać: Co to za mechanizm, że dwie najbliższe przyjaciółki, zamiast paść sobie w objęcia, spotkały się i rozeszły jak obcy ludzie? To były wszystkie te presje straszne, że... A po drugie ja naprawdę byłam bardzo chora. I tam mnie zbadali, osłuchali, no stwierdzili wtedy to zapalenie płuc. Powiedzieli mamie, co ma robić. To musiało być jeszcze dość wcześnie, bo ja już na własnych nogach i o własnych siłach wychodziłam z naszego domu z jakimś plecakiem i z mnóstwem zwierząt.Bo ja całe życie hodowałam zwierzaki takie nietypowe, bo mi psami jako dziecko nie wolno było. I kota, bo one roznosiły coś tam. To ja hodowałam żółwie, hodowałam kanarka, hodowałam białe myszy, hodowałam zaskrońca. I najciekawsza w mojej hodowli to była hodowla komarów, bo naprzeciwko naszego domu był lej po bombie, w którym zawsze stała brudna woda. A komary w takiej się lęgną. I myśmy chodzili z moim przyjacielem Elusiem ze słoiczkami do tej wody, wyciągałyśmy taką jakąś żółtą... I tam latające larwy komarów. I ja to hodowałam i potem przychodził taki moment, kiedy rodzina, czyli nasza grupa, dorośli, zaczynali jęczeć: – Słuchaj, owiń to merlą, bo one się będą zaraz wylęgać. Jasiek Rudzki, wtedy przecież jeszcze żyjący mówi: – Słuchaj, zostaw im wiadomość „Tu nie należy kąsać. Lećcie sobie dalej”. Po prostu napisz im takie podanie, że nie wypada im. Jakieś były takie zabawy z tymi moimi komarami. Ja je strasznie lubiłam. I całe to towarzystwo... Nie, komary to już pewno odfrunęły, bo to był koniec sierpnia, jak wychodziłyśmy. Już tej hodowli nie było. A całą resztę wyprowadziłam. Tam było tak łącznie, okolice tego domu, więc gdzieś postawiłam w trawie to towarzystwo moje. I tyle.I potem droga taka, jaka wielu warszawiaków. Najpierw w dół do Łazienek. Potem jakoś tamtędy. Tam były dawne koszary artyleryjskie. Tam nam kazali nocować. Nie mam żadnych wspomnień. Musiałam być jednak słaba mimo wszystko. Potem stamtąd na górę, na plac Na Rozdrożu i stamtąd na Szucha, na podwórze gmachu Gestapo.I tam oni urządzali egzekucje. To potem, po powstaniu już było wiadomo, że nawet taki „Jeremi”, jeden z wodzów właśnie „Parasola” tam został zastrzelony z żoną. I w ogóle tam niektóre z tych grup były rozstrzeliwane. Dlaczego nas nie rozstrzelali? Przede wszystkim myśmy wcale nie wiedzieli, że nam to grozi. Ale nie, no nie.Wyciągnęli nas następnego dnia rano znów stamtąd i już wtedy Puławską, Rakowiecką, Wawelską do linii gdzieś tej EKD chyba. Tam na jakieś wagony. Nie mam już tam wspomnień, więc nie będę koloryzować. I do słynnego Pruszkowa, w którym było strasznie. I co tam? Aha. Z tego odcinka mam takie jedno wspomnienie straszne spod Instytutu Radowego, jak się wtedy mówiło, czyli tej onkologii na Wawelskiej imienia Curie-Skłodowskiej. Tam były takie stosy płonących trupów. I takie czymś polewane, ledwo się palące. Bardziej się czuło naftę niż trupi odór. Ale pamiętam takie czaszki, po których chodził – już opalone oczywiście częściowo z włosów i pewno częściowo ze skóry – płomyk taki.To zostanie w pamięci, ale wtedy to nic się nie czuło. Nic absolutnie.I potem, też co doceniłam znacznie później, jak znalazłyśmy się w tym Pruszkowie... O Pruszkowie to dziesiątki ludzi już mówiły, więc dam spokój. Ale... W którejś tam hali byłyśmy. I to był... Właściwie wszyscy tam byliśmy, bo i Rudzcy, i Zuzia, ta Ukrainka nasza, i ja z mamą. I pojawiła się pani Julia Bobrowa. Pani Julia Bobrowa. Pani Julia pochodziła z jakiegoś wielkiego, rosyjskiego rodu arystokratycznego. Wyszła za mąż za pana Bobra, Bobera. Nigdy nie wiedziałam, jak to się odmienia. Pan Bober został zamordowany tam też w tej egzekucji na Bagateli, tam na rogu. Oni tam jakąś straszną rzeź dokonali. Tam nie tylko nasi mężczyźni ginęli. Ale pani Julia o tym nie wiedziała. Pani Julia była szalenie... Bogaczką, rozpieszczoną szalenie i tak dalej. I spotkała nas tam, w tym... A była... Dziś by się powiedziało koleżanką. Wtedy się nie używało takich określeń. Jedną z brydżystek mojej mamy. Całą okupację grały w tego brydża. I pani Julia, zobaczywszy nas, powiedziała: – Pani Celina, chodźcie wy z Terenią do innej hali. My, ja tam jestem z mamą. To jest hala dla cudzoziemców. To oni nas na pewno będą inaczej traktować. I moja mama powiedziała spokojnie: – Dziękuję, pani Julio. My już zostaniemy tutaj z Polakami i z naszym polskim losem. Więc dała jej taką odprawę nawet pewną. Pani Julia odeszła.Pani Julia z matką zostały wywiezione do Oświęcimia, gdzie mama od razu poszła na rampę, z rampy do komory gazowej. A pani Julia przeżyła. Pani Julia przeżyła i osoby, które były z nią w baraku, wystawiały jej takie świadectwo, że żyją dzięki niej. Bo ona, znająca świetnie różne języki i całe życie czytelniczka kryminałów, wieczór w wieczór opowiadała im kolejną powieść. I one wyczekiwały tego wieczora, że ona im opowie następny kawałek. A już sama pani Julia mówiła, że jak obóz wyzwolono i one szły z Oświęcimia do Warszawy na piechotę. Zima. I jakiś nocleg w ogromnej jakiejś stodole. I w czasie tej nocy słychać zbliżające się wrzaski. I są to wrzaski rosyjskie. A wiadomo, że Rosjanie gwałcą, mordują i tak dalej.Z tym że z kobietami polskimi to było małe piwo w porównaniu z tym, co oni robili z Niemkami. Bo tu jednak był jakiś rozkaz hamujący, że występują w roli, jak to powiedzieć, wyzwolicieli, a tam to są wraże kobiety. A w dodatku Niemki miały to zakarbowane w mentalności, że kobieta należy do zwycięzcy. I to, co same Niemki pisały potem o tym. Jak była prawie licytacja, która lepsza, która miała dziesięciu, a która miała dwunastu Rosjan i tak dalej. To są wstrząs... Ja zresztą potem się zetknęłam też z Niemkami w zonie tej amerykańskiej. Też umiałam już zrozumieć, co jest grane.W każdym razie przyszli ci Rosjanie, a te byłe więźniarki wydelegowały panią Julię jako Rosjankę do rozmów. I ona stanęła naprzeciwko tej jakiejś bandy. I tą świetną ruszczyzną, czy jak to powiedzieć, powiedziała im, że to są wszystko tutaj stare kobiety. Wszystkie są z obozu no i że trzeba je uszanować, i dać im spokój i tak dalej. A rozmawiający z nią mołojec zapytał ją: – A skolko tiebie liet? – Ile masz lat? A ona miała wtedy czterdzieści niecałe i przytomnie odpowiedziała: – Piatdziesiat. A on tak popatrzył na nią i powiedział: – Wriosz. – Łżesz. – Tiebie szescdziesiat. I poszedł. Tak ona wyglądała. Trzydziestokilkuletnia kobieta, którą Rusek wziął za sześćdziesiątkę.Tak że ludzie są tacy strasznie różni.A my zostałyśmy w naszej polskiej tej części. Zostałyśmy wsadzone do pociągu. I to były też bydlęce wagony, ale nie takie, o jakich się czyta: takie straszne, że zakorkowane, że (08; 00:20:00) zamknięte, że ludzie na stojąco. Nie. Ludzie kucali tam i siedzieli. Najtrudniejsza sprawa była oczywiście z potrzebami osobistymi, zwłaszcza że miałyśmy panią... Mieliśmy w wagonie panią cały czas chorą na biegunkę. I ją się trzymało tak, że w otwartych drzwiach, bo nasze drzwi były otwierane, otwarte w ogóle w czasie jazdy pociągu... Cztery osoby trzymały ją za ręce i za nogi, wychyloną pupą na ten, a za nami darły się wagony: – Co robicie? Gówno do nas leci. I tak dalej.I tak nas wieźli, wieźli. Nie wiem, ile, ale dobre kilka dni, bo to były jakieś. Na noc nas tam sznurowali, a potem przestali, bo już byliśmy na terenie Rzeszy. I dojechaliśmy do miejscowości Soeest, es, o, e, e, es i te na końcu. Tak, Soeest. I tam się odbyła łaźnia, ohydna, bo to takie niemieckie niedobitki, staruchy. Mężczyźni. Kazali nam się rozebrać do naga. Była jakaś woda, nawet ciepła. Nawet to było przyjemne, ale potem, jak się wychodziło to innymi drzwiami. To tam stali kolejni tacy jacyś lubieżni starcy z takimi puszkami, pełnymi... Albo to była nafta albo coś na nafcie. I tak leli: od głowy, przez pachy, przez łono. I człowiek był... To wszystko to miało być odwszanie. Ja nie wiem, ono może było skuteczne. Myśmy nie byli zawszeni do... Jeszcze nie, wtedy.I był targ na niewolników. Przyjeżdżały rodziny niemieckie i musiały kupić całą rodzinę, chyba że ktoś był singiel. To wtedy oczywiście to inaczej wyglądało. Ale tutaj całe rodziny, czyli tak jak myśmy się trzymali razem. Rudzcy, mama, ja i Zuzia. I kupili nas prawie na pewno po 30 marek od głowy, bez względu na wiek i płeć. Więc ja tyle samo też kosztowałam. Pokażę pani zdjęcie z Soeestu. Świetne jest.(09; 00:00:00)TH-W: Więc tam jakoś, już nie wiem jak to było od strony formalnej. W każdym razie dalej w tym samym zespole, z którym wyszliśmy z naszego mieszkania na Słonecznej, czyli moja mama, państwo Barbara i Eugeniusz Rudzcy, rodzice tego zastrzelonego chłopca, Zuzia, panna Zuzia ja do niej mówiłam oczywiście; ona była taka dwudziestoparolatka, i ja. Tam nas zgarnął nie żaden tak zwany bauer tylko państwowa firma. Nie, nie państwowa, ale taka firma... Nie wiem, jak to nazwać. Budowlana? To się nazywało Bahn? (09; 00:00:55), czyli zarząd kolei. Bahn? (09; 00:01:02) chyba z dodatkiem Arnsberg. Arnsberg to było miasteczko powiatowe. I ta firma tam miała swoją centralę, a my zostaliśmy przydzieleni do zupełnej już dziury, która się nazywała Wennemen. Miasteczko się nazywało Wennemen, Kreis czyli powiat Meschede. To znowu Arnsberg był w tym miejscu, a ileś tam kilometrów wzdłuż linii kolejowej było to drugie miasto, Meschede i tam myśmy tam do miasta należeli. Lokalowo, można powiedzieć.To był maciupeńki obozik. Składał się z dwóch bardzo długich baraków tylko. I jeden był częściowo już zajęty przez Polaków, ale było jeszcze bardzo dużo wolnych izb, które... Oczywiście natychmiast się mówiło tylko o nich sztuba. I tam nas za tego...Rolą nas, jako robotników, były prace na torze kolejowym. To jest pogranicze Westfalii i Zagłębia Ruhry. I równocześnie rzecz szła o tory kolejowe. To małe bardzo Wennemen było dużym węzłem kolejowym. I alianci już byli bardzo zaawansowani w tych działaniach ofensywnych na terenie Niemiec. Alianci walili straszliwie w to miasteczko, również i w te tory, i w te węzły kolejowe, żeby przerwać komunikację i transporty i tak dalej.A jeżeli chodzi o to właśnie lanie, o to bombardowanie, to były dwa rodzaje. O wiele lepiej już nagłośnione przez filmy i literaturę naloty dywanowe, które właściwie w tym małym Wennemen były nieprzydatne. I naloty, nazwalibyśmy je chyba dzisiaj terrorystycznymi, które wyglądały zupełnie inaczej. Znad... Tory kolejowe leżały na dnie doliny. Tam teren był... W gruncie rzeczy bardzo piękna okolica. Góry, niewielkie, ale gęste, tak mocno zbite. I oni nadlatywali z jednej strony tego jak gdyby powstałego wąwozu dla tej kolei. Zsuwali się, dwie, trzy sztuki samolotów po zboczu, na przykład miasteczka. Na dole były te tory. W pewnym momencie otwierali ogień z broni pokładowej. To były duże pociski całkiem, chociaż wystrzeliwane tak jak z karabinu maszynowego, tylko rzadsze te strzały były, o ile dobrze pamiętam. I to było przede wszystkim polowanie na lokomotywy. Bo jak lokomotywę postrzelą dobrze i kocioł, i palenisko, i to wszystko było rujnowane, no to wiadomo było, że transport stoi. I po dokonaniu tego... Ale ludzi też oczywiście. Aha. I wypuszczali jeszcze jakieś pociski, które tamci, zastani przez nas Polacy, nazywali minami. To leciało jakoś nisko i właśnie pod lokomotywę, i bam do góry. Jakoś, nie wiem. I po dokonaniu tego dzieła podskakiwali wzdłuż kolejnego, drugiego stoku do góry, gdzieś tam zakręcali już poza naszą... Poza zasięgiem naszego wzroku. I zaczynało się to samo, tylko w drugą stronę. Czyli taka huśtawka.I ja pamiętam jeszcze swój okres heroiczny, wyniesiony z powstania, gdzie... Chorowałam, więc może nie byłam całkiem przytomna, ale gdzie się zupełnie nie bałam. I tam, po zamieszkaniu w tym obozie, też jeszcze się z początku nie bałam. Nam, Polakom, nie wolno było korzystać z żadnych schronów. Schrony były dwojakie. Jedne to były takie znane nam tu. Jakieś rowy, jakieś te... Ale znacznie bardziej ważniejsze były tak zwane schrony sygnalizowane, możliwie położone najwyżej jak tylko można. Sygnalizowane drogowskazami z napisem „Wassergefahr”. „Niebezpieczeństwo wody”. Chodziło o to, że niedaleko, ale nie pamiętam już gdzie, znajdowały się jakieś zbiorniki wodne, bardzo ważne dla przemysłu, dla zamieszkania i tak dalej. Trzy, o ile pamiętam... Trzy tamy, na które alianci polowali, że je rozbiją. Udało mu się z jedną. Udało im się. I z tym... I to już była katastrofa. Jak nas wieziono docelowo do Wennemen, to widać było hen, w polu, na łąkach, na tym obszarze takim płaskim, leżące, przewrócone lokomotywy. To były zniesione przez wodę z torów. Ludzie w ogóle nie mieli szans się uratować, chyba że byli powyżej poziomu. Stąd te wskazówki, że należy uciekać jak najdalej. Nam nie wolno było. Więc myśmy wyskakiwali z tego baraku i biegliśmy na bardzo duże takie pole. Już było to po zbiorach, bo to był ten... Tak, już po podróży, po wszystkim. To już się zrobił wrzesień. I tam padaliśmy po prostu na ziemię. Z tego też wynikło wiele różnych przygód. Właściwie to ten okres pobytu w tym obozie to można by dzień i noc opowiadać, bo były różne dziwne rzeczy tam.Może istotne jest to, że cały ten teren płaski był po jednej, przynajmniej na naszym odcinku... Znajdował się po jednej stronie rzeki. To była rzeka Ruhr. Zagłębie Ruhry. Ruhrgebiet po niemiecku. I rzeka Ruhr. I rzeka Ruhr już płynęła u podnóża tych gór. I prowadził tam most taki drewniany na tą drugą stronę. Tam nigdy żeśmy nie dobiegli, bo to był... Pojawienie się tych samolotów i początek tego nalotu terrorystycznego to był moment. Więc właściwie oni już strzelali, już pędzili, już ze świstem wypuszczały bicze pary te postrzelane lokomotywy, już tam wyskakiwali ludzie z tych pociągów i próbowali się gdzieś kryć. Ale to nie było klasyczne polowanie na ludzi. Tego nie było. Ofiar w ludziach, tam w Wennemen było nieskończenie mało. Z naszego obozu, z polskiej części... Bo drugi barak był ukraiński i tam nie wiem, jak się działo. Z polskiej części zginął jeden człowiek tylko. Tak że to, jak na straty wojenne to było nic. A wrażenie było właściwie straszne, bo dopiero w pewnym momencie człowiek sobie uświadamiał, że on nie jest celem, tutaj o co innego chodzi. Ale ten grzechot...Oni, w tym najniższym punkcie, (9; 00:10:00) kiedy już lotem ślizgowym zbliżali się do celu i tutaj łomotała ta broń palna... To oni byli na takiej wysokości, że ja jeszcze wtedy... W tych czasach, kiedy byłam jeszcze odważnym dzieckiem, to ja leżałam tak. I patrzyłam sobie na nich. I widziałam twarze tych lotników. Bo to było tuż. Oni po prostu nad tą łąką włiit i świecą do góry. I mieli to samo chyba co Niemcy na początku, co nas tak tu strasznie przerażało. W momencie, kiedy samolot schodził w dół, włączała się jakaś syrena i wyła przeokropnie. Do góry już chyba nie.Rola nasza w tej pracy. Dorosłych była inna. Dorosłych była inna, bo to chodziło o przebudowę strzaskanych torów. To była bardzo ciężka praca oczywiście. Wożenie ziemi, potem podkłady kolejowe. Podkład kolejowy, który my widzimy jako taką belkę, ma na każdym końcu tej belki długie pręty, nie wiem, jak to nazwać, które się wkopuje w ziemię. I dopiero jest to podkład. On musi być jakiś taki unieruchomiony bardziej. Kładzenie szyn, dźwiganie tych szyn. Czasem drezyna z szynami nie mogła... Czy z podkładami nie mogła dojechać. Robili to ludzie. Tam się odbywało bez jakiegokolwiek katowania nas.I właściwie myśmy mieli kilku tych wachmanów. Ja zapamiętałam takiego Ewalda. On był gruby, dobroduszny i mnie wykorzystywał od momentu, kiedy się zorientował, że ja mówię po niemiecku. Właściwie jedyna z tej całej wielkiej grupy, bo moja mama znała francuski. A nie, jeszcze ciocia Basia Rudzka znała niemiecki bardzo dobrze. Ale ona chodziła do roboty. A ja miałam odjęte dwa lata, czyli byłam dwunastolatką i mama jakoś krzyczała na niego po francusku, że Teresa nie może chodzić do roboty, bo jest za mała, za słaba i tak dalej. A Ewald krzyczał na mamę, że on zaraz będzie telefonował do Gestapo. A moja bezczelna mama odpowiadała z absolutnym spokojem damy: – Bardzo dobrze. Gestapo gut. Ich liebe Gestapo. Na co on oczywiście szalał, bo czegoś równie głupiego w życiu nie słyszał. I wszystko się mniej więcej kończyło na takich przepychankach, no ale Ewald znalazł dla mnie zatrudnienie. Niedobre, bo posyłał mnie do miasteczka. Miasteczko było w zasadzie po drugiej stronie tych torów i dość spiętrzone, jak na tę strefę geograficzną. I tam na samej górze był taki placyk i tam na przykład przyjeżdżały samochody z aprowizacją dla Niemców. I on mnie tam wysyłał ze swoimi kartkami.Ja miałam oczywiście to wielkie „P” i ktoś mi je ukradł. To jest prawie nieznany znak. Wszystko było tutaj w PRL-u wyciszane, tłamszone i tak dalej. Tak że gwiazda Dawida, owszem, była znana. Szereg innych takich tych, a te nasze, które przecież miliony ludzi musiało sobie przyszywać tutaj na kurtce z lewej strony.Poza tym oni tam nas znali wszystkich, siebie znali i ci mieszkańcy tego Wennemen. Jak ja tam szłam, no to przede wszystkim szczeniaki, dorośli mniej, jakieś obelgi, jakieś Polnische Schweine i tak dalej. A jak wracałam z tym mlekiem, to były takie wysokie kany tak zwane. Się mówiło: – Nehme die Kanne und i tak dalej. I ja z tą kaną tam szłam na górę, potem pełną kanę znosiłam na dół. I wtedy to była przyjemność dla tych szczeniaków, bo to były strome uliczki, więc oni starali się doprowadzić do tego, że ja, rozpędzona pod ciężarem tej kany, nie zauważę sznurka przeciągniętego w poprzek ulicy i się wywalę. I raz to zrobiłam. Wywaliłam się, mleko się całe wylało, a ja się utarzałam w mleku. Łokcie, kolana. Przyszłam i wrzeszczałam strasznie na Ewalda.Bo myśmy byli rozpuszczeni. Dlaczego? Koniec wojny. Oni już świetnie wiedzieli, że biorą w d... Rola tych najnowszych niewolników... To nie chodziło o żadne gnębienie nas. Po prostu Niemcy się waliły. I chodziło o to, żeby w miarę możności waliły się na nasze plecy, żeby tymi plecami podtrzymywać te Niemcy. Tak że pamiętam taki jeden nalot, kiedy wszystkie drzwi się pootwierały od baraków i wszyscy jak króle smykają na tą łąkę w kierunku rzeki, żeby się tam jak najdalej położyć od tych... Bo jednak tam bywały okaleczenia, na przykład łuski pocisków z broni pokładowej. To był duży kawałek ciężkiego metalu, więc tam były na przykład ze dwa chyba połamania rąk, nóg czy czegoś tam. Bo to z góry te taśmy wypluwały te łuski. I tak sobie kicamy, kicamy... I ciocia Basia, która właśnie znała ten niemiecki i sobie tam też pozwalała na różności, i Ewald w odległości, powiedzmy, tak pięciu metrów, kicają. I ciocia krzyczy: – Ewald, Deutschland kaput. A Ewald wrasta w ziemię, patrzy na nią i mówi: – Ja, ja, aber Polen auch. Ale Polska też. I w miłej zgodzie pokicali dalej na tą łąkę i się tam gdzieś położyli.To wszystko można oczywiście... Ponieważ było głodno, ponieważ ohydne rzeczy nam dawali do jedzenia, ponieważ współ-Polacy byli niewiarygodną masą chamów... Myśmy trafili do całkowicie takiej lumpenproletariackiej grupy, tej wywożonej z Warszawy. I nie mówię o nich, broń Boże, proletariat, bo tam była jedna pani, Kasia. Ja mam gdzieś jej zdjęcie, podpisane nazwiskiem. Pani Kasia była kobietą już nie najmłodszą, ale też i nie starą. I to była prawdziwa proletariuszka. Z jakiegoś zakładu typu fabryka. Mądra, bardzo uczona, bo uczęszczała przez całe życie do uniwersytetu robotniczego. Świetnie się dogadywała z nami, tą grupką przeklętych inteligentów. Doskonale. Myśmy ją bardzo lubili. Niestety nie była w naszej sztubie. W tych sztubach było dużo ludzi jednak. Nie wiem ile, ale kupa w każdej z nich. Nie umiem sobie teraz wyobrazić, ile to nas tam było. Prycze trzypiętrowe, więc tam można było... Zresztą baraki dosyć wysokie. Można było tam napchać ludzi.A potem przyszedł taki moment. Też paranoja. Stara dziewczyna, czternastolatka. I ja miałam sen. Miałam sen już tak na przebudzeniu, że ja jestem na jakimś wzgórzu typu Golgota, jestem albo ukrzyżowana, albo przywiązana do krzyża i naprzeciwko mnie pędzi, prosto na mnie, właśnie taki terrorystyczny samolot. One były nieduże. One zabierały jednego człowieka tylko. Pilot równocześnie uruchamiający tę broń. I za sterami tego samolotu siedzi Hitler. Jak to się teraz przypomina, to haniebne. Kretyńska bajka dla niegrzecznego dziecka. Ale ja... Dla mnie to nie była bajka. Dla mnie to była przepowiednia. I ja się obudziłam innym człowiekiem, zwłaszcza że obudziłam się już na terkot broni pokładowej, bo ci przylecieli galopem i już spływali po tych zboczach, zaczynali strzelać. (09; 00:20:00) Więc jak tylko oni się wzbili w górę, to my już, nie wiem, czy coś narzucając na siebie, czy nie, daliśmy nogę na tą naszą łączkę. Ale już się stało. Ja już nie byłam normalna od tego momentu. To było coś, co potem zostało w ciągu mojego życia sklasyfikowane przez lekarzy po prostu jako nerwica lękowa. I która mnie zupełnie zabijała tam.(10; 00:00:00)TH-W: Tak że to mi właściwie zostało jako taka ruinka na całe życie, bo to mi się już w dorosłym życiu dwa czy trzy razy odnawiało. Te takie nerwice lękowe. Dość straszne, dlatego że to człowiek ze strachu, wtedy już ogarnięty strachem w czasie takiego epizodu... Ale te epizody były wielotygodniowe, co najmniej tygodniowe. Jakoś tracił właściwie osobowość. Wszystko przestawało człowieka obchodzić. Do niczego się nie nadawał i był rozdarty między... Potworny strach... Cokolwiek by się nie działo na zewnątrz, przez takiego chorego człowieka miało odniesienie do wojny, która albo już się zaczęła, albo się za chwilę zacznie. Jakieś... Przykładowo. Jadę tramwajem i dwóch mężczyzn rozmawia między sobą. Jeden pyta: – A co ty zrobisz? A drugi odpowiada: – A bo ja wiem? Pewnie nawet nie będę miał się czasu zastanowić. Pewnie rozmawiają o swoich zawodowych sprawach czy o czymś. Nie, oni mówią dla mnie o wojnie. I tak dalej, i tak dalej. Warkot samolotu nad głową. Koniec. Najchętniej człowiek by się schował jak mysz pod ziemię, ale nie ma jak się schować. I równocześnie... To już było wtedy, jak moja córeczka była całkiem sporą dziewczynką. Miała siedem czy osiem lat. I bardzo dużo energii zużywałam na to, żeby ona się nie zorientowała na przykład. Ludzie w pracy żeby się nie zorientowali. Jednym słowem, żeby nikt nie wiedział. I to były chyba dwa takie nawroty ciężkie. Z leczeniem... Paskudne. A pierwszy był tam, w tym Wennemen, kiedy rzeczywiście, jak mama mówiła, trudno było się ze mną porozumieć, bo to była kupa trzęsącego się strachu. Tak nagle się zboczyło. Widocznie to się jakoś kumulowało wszystko, okupacja, powstanie. Przypuszczam, że ta historia z tą próbą na Walicowie też mogła być podłożem potem takiego znerwicowania piekielnego. Przecież w końcu wtedy to ja byłam naprawdę bardzo niedorosła.Ale dobrze. Żeby się nie roztkliwiać, to jedźmy dalej. Cóż tam?Jak mówię, były tam epizody w tym obozie... Epizody i wydarzenia, które nawet kiedyś opisywałam, bo rzeczywiście prawie powieściowe. Ale to może nie o to chodzi w tej chwili. Potem... Aha, potem myśmy się zorientowali...Kontakt z Polską. Kontakt z Polską istniał, aczkolwiek strasznie rzadki i sporadyczny. Bo dzięki tym kartkom mojej mamy, rzucanym na tory, dowiedziała się o naszych losach moja chrzestna matka, Zofia Malinowska. A potem widocznie mama do niej napisała. Ja mam zresztą cały plik ich korespondencji. Więc pewno mama się najpierw odezwała i podała adres i tak dalej. I tak zwana ciocia Zosia, czyli chrzestna matka słała do nas paczki.I tu mi się przypomina rzecz śmieszna. Myśmy byli naprawdę tam dobrze podgłodzeni. No nie szkielety, ale już bardzo głodni. W pewnym momencie już się tak. zwany kocioł wojsk amerykańskich. Pierścień zamknął się. To był ogromny pierścień i myśmy byli w środku. Ze wszystkich stron te dywizje szły, ale nierównomiernie. I Niemcy ze swoją skrupulatnością rozdawali jeszcze, co się znalazło w tym kotle. Na przykład na poczcie. To musiało dotrzeć do adresata mimo bombardowań, mimo tego, że już wiadomo było, że już za chwilę tu będą. Za chwilę, która prawie jeszcze miesiąc trwała. Ale że już nie ma rady, będą tu Amerykanie. I była taka zabawna scena, że wszedł Ewald z taaakim pudłem i oświadczył: – Therese, Paket für dich. Bo to było pewno na mnie. Tak ciocia chciała jakoś mnie zrobić przyjemność. I to była paczka żywnościowa, śmierdząca w sposób niewiarygodny. Ponieważ w niej znajdował się wielki kawał boczku kompletnie pokryty zielonym futrem. Ja nie myślałam, że pleśń może tak wyglądać. A to już było po tej godzinie, kiedy nam wolno było wychodzić z baraku. Co z tym zrobić? Mama wystawiła to na korytarz. To było takie odkryte, było widać, co to jest. I w pewnej chwili sąsiadka z kolejnej sztuby (uwaga o burzy) zjawiła się i powiedziała: – Pani Grabowska. A co, pani wyrzuca ten boczek czy co? A mama powiedziała: – A jeszcze nie wiem. A czemu pani pyta? – Bo jakby pani wyrzucała, to ja bym wzięła. To mama zapytała się: – No i co pani by z tym zrobiła? – No wie pani, jak się dobrze wymyje pod zimną wodą, a potem jeszcze wodą z solą, a potem jeszcze natrze octem, to przestanie śmierdzieć. Tam go można wtedy wysmażyć. A mama moja powiedziała bezczelnie: – Tak, tak, oczywiście. Ja właśnie to chcę z nim zrobić. I to było okropne, bo one obie z ciocią rzeczywiście pokroiły to na drobniusieńkie skwary i na takiej kozie, która ogrzewała nam tą izbę, smażyły to. Ten odór pamiętam do dziś. Ja zawsze byłam węchowiec, więc wtedy to było straszne. I nie jadłam chyba tego.Ale ciocia Zosia przysłała słoik smalcu ze skwarkami, duży słój tej tej. I myśmy miały jedna pod drugą te nasze prycze – mama najniżej, ja pośrodku, a najwyższa była wolna i tam mama powkładała jakieś nasze rzeczy, jeszcze wywiezione z Warszawy i tutaj te te. I co ja zrobiłam? Ja poszłam tam na górę, jak mama zasnęła. Odkręciłam słoik i palcem jadłam smalec. Lepiej nie mówić o skutkach. Strasznie się przechorowałam. Zjadłam chyba z pół słoika na taki beztłuszczowy żołądek od miesięcy. Ale to była kara raz, że za łakomstwo, a dwa za nieuczciwość.Jak mówię o tych stosunkach międzyludzkich, to tomy można pisać.A potem... A potem zamknął się ten pierścień. A dowiedzieliśmy się o tym ostatecznie w ten sposób, że pan Eugeniusz Rudzki, który był, nawet chyba o tym wspomniałam, przez bolszewików katowany na Brygidkach we Lwowie, miał popękane ścięgna w stopach. I on z wielkim trudem chodził. Tutaj, jak pracował gdzieś tam no głową, nazwijmy to, to nie było takie ważne. Ale tu nie bardzo Niemcy wiedzieli, co z nim zrobić. A to nie były te sfery, które stawiały pod ścianą i tego... Więc on... Jak to się nazywa? Taki pręt, który się spuszcza przy przejeździe kolejowym.AZ: Szlaban. Szlaban?TH-W: Szlaban. Więc on był szlabanem. Polegało to na tym... Bo już było wszystko pozrywane, wszystkie sieci, wszystkie łącza, wszystkie światła, nic nie było. Więc on nadsłuchiwał. Zdaje się, nawet ucho kładł na szynach i jak słyszał, że jakiś transport idzie, czy choćby drezyna, czy coś, to stawał tak na przejeździe i pokazywał, że nie wolno jechać. I pewnego dnia nie puszczono go już tam, na teren tych przejazdów. Powiedziano: – Idź do domu, już żadne pociągi nie pojadą. I on wtedy przyłożył rzeczywiście głowę, ale już nie do szyn tylko do ziemi, bo to był średniej rangi kapitan albo major. Nie jestem pewna. Oficer artylerii, przedwojenny oficer. Nie żaden rezerwista. (10; 00:10:00) Tak że wysłuchał dudnienie tak dalece, że jak przyszedł do domu, to powiedział skąd idzie najbliższa grupa, która prawdopodobnie nas będzie wyzwalać. I jakiego typu broni artyleryjskiej oczywiście tutaj będzie używać. I to była bardzo cenna wiadomość, dlatego że okazało się, że oni nie używają na tym odcinku takiej artylerii, z jaką myśmy tutaj byli bardzo ostrzelani, można powiedzieć. Znaczy pociski, które kruszą, ale też robią leje i tak dalej. Tego nie było. To były pociski, które się rozrywały i niszczyły to, co na powierzchni. A to, co pod powierzchnią już zostawało.Ponieważ myśmy byli blisko dworca, więc jak już się zrobiło zupełne bezhołowie, to porwaliśmy ukradzioną przedtem – ja się w tym też specjalizowałam, zupełnie dobra byłam – brukiew. W kopcach Niemcy mieli właśnie na tej naszej bezbrzeżnej łące, na tym polu. I ja tam jakoś przynosiłam tą brukiew, już nie pamiętam jak. I ta brukiew była pilnowana i to był nasz posiłek w dużej mierze, bo czasem też i kartofle jakieś z kopca ukradłam, coś takiego. I zabraliśmy to do przejść pod dworcem, pod peronami. Rudzki trochę narzekał, że gdyby rzeczywiście taki pocisk wylądował przy wejściu, to sam podmuch nas zabije. Ale nie było wyjścia. I tam żeśmy siedzieli gdzieś pod tymi... Przy tych peronach, gdzieś, nie wiem. Chyba nawet pamiętam, żeśmy siedzieli na szynach, ale może mi się to wydaje tylko.I potem przyszli Amerykanie. Wiem, że pierwszy żołnierz amerykański, który schodził na peron po takich schodach klasycznych, jak to na dworcu, to o mało nie został rozdarty przez baby na sztuki ze szczęścia i z czułości i tak dalej. W każdym razie widzę go, jak one lecą do niego, a on się odgarnia, ogarnia od nich. Potem nas zabrali... Potem już są takie losy. Takie... Zabrali nas... A wszędzie po drodze się działy jakieś przedziwne rzeczy, ale to nie sposób o tym wszystkim mówić. Zabrali nas najpierw na tyły, bo tu wyraźnie już się ten front przesunął nad nami.Tak, zobaczyłam taki obrazek zapomniany, jak... To powiem. Jak jeszcze przed tym wyzwoleniem na dwa, trzy dni, torami kolejowymi, które tam miały u nas, w naszym Wennemen rozgałęzienie na główną linię i na boczną. I ta boczna prowadziła do wioski nazywającej się chyba Olpe. I tą drogą szedł oddział Hitlerjugend, takich chłopaków 15-16. Prowadził ich nieco starszy, którego jakoś z widzenia żeśmy znali. Bo to małe miejscowości wszystko. On tym się odznaczał, że nie miał jednej ręki. Miał protezę, taką czarną rękawiczkę. I on ich tam prowadził. I potem stamtąd chyba, to było trzy kilometry mniej więcej, doszły nas jakieś łomotania duże. To już wtedy, jak Amerykanie wchodzili tutaj na teren tych wioseczek. I potem ktoś powiedział: – No, tamtych szczeniaków hitlerowskich to wytłukli Amerykanie. A że to była w ogóle walka wręcz, do czego Amerykanie zupełnie nie byli ani przyzwyczajeni, ani przystosowani. Oni w ogóle tak wyraźnie zwyciężali dzięki przewadze sprzętu, uzbrojenia, dzięki własnemu wypoczęciu już wtedy. Oni byli wypoczęci, a ci obrońcy niemieccy byli właściwie w okropnym już stanie. No więc, że, jednym słowem, tych szczeniaków tam wytłukli. Ja pamiętam tą moją myśl, z którą sobie potem latami nie mogłam dać rady. Mianowicie: To przecież to było tak, jak z naszymi chłopcami w powstaniu. Więc to tak było.Potem oni nas zabrali z tego Wennemen.(11; 00:00:00)TH-W: Więc właśnie. Jak się ten front przewalił, to jakiś czas jeszcze tam, ale krótki, przerzucano nas z jakiegoś... Ale to już nie były obozy. To były... Na przykład jakaś ogromna stodoła i tam taki żołnierzyk amerykańskie odliczał, nie wiem, do trzydziestu. Przy trzydziestu stop, bo już będzie wam za ciasno. Tam było sporo naturalnie mówiących po polsku takim chłopskim, prostym językiem czy góralską gwarą. Może jeszcze ja wtedy nie byłam w stanie rozpoznać.A potem podstawili samochody, ciężarówki. Dodge takie wielkie z plandekami, z dobrze urządzonymi ławkami wewnątrz i wpakowali nas do tych ciężarówek. Nic nie pamiętam z tej podróży. Wiem, że była długa i znaleźliśmy się nad rzeką Lahn, el, a, ha, en się to pisze. I to jest dopływ Renu. Men i Lahn są mniej więcej chyba równoległe, z tym że Men o wiele większa rzeka, ale Lahn też nie taka od macochy. I tam nas wpakowali do obozu. To już był obóz dla tak zwanych dipisów, czyli dla cywilnych wyzwolonych ludzi w dawnych koszarach niemieckich. Koszary, jak ktoś tam skądś się dowiedział, były przeznaczone dla trzech tysięcy ludzi, więc giganty. Ale nas było dwanaście tysięcy, więc było... Właściwie było strasznie obozowo, strasznie. Zwłaszcza że... To był wielonarodowy obóz. Dzielni Polacy dość szybko wyszli sobie z obozu jakąś grupą, zarżnęli bauerowi świniaka, przynieśli do obozu i zrobili jakąś ucztę. Noo, skrzywdzili Niemców. Niedopuszczalne. Wobec tego obóz otoczono jakimiś pseudodrutami, bo te druty łatwo było pokonać i wokół tego obozu zaczęły jeździć takie ciężarówki wojskowe tylko z odkrytym tyłem, a na tym tyle stały karabiny maszynowe. Odwrócone na obóz. Tak oni strzegli tych Niemców. Więc nasze oburzenie nie miało granic.Było zresztą tam naprawdę bardzo źle. Mama ze swoją znajomością francuskiego, trochę angielskiego, najmniej właśnie ten niemiecki, została tam zagarnięta do jakichś służb takich obozowych. Bo tam była też i część taj dyrekcji, nazwijmy to tak... Była polska. Więc ona tam gdzieś między Francuzami a tymi Polakami tam pracowała. Naturalnie znowu głupek, czyli ja, nie zapytał, co tam robi. Pracuje, to pracuje. Całe życie pracowała, więc tak mnie to nie dziwiło znowu.A karmili nas kretyńsko, ponieważ strasznie dobrze. Jakieś kubły, jakieś grochówy, jakieś nie wiedzieć co. A dzieci, do których byłam zaliczona, dostawały czekoladę. I ja żarłam jak kromki chleba tą czekoladę. Dorośli też dostawali, tylko my więcej. Więc to się bardzo źle skończyło. Był taki lekarz, Albańczyk, pamiętam, który został wezwany, bo był jakoś najbardziej „pod ręką”. Zbadał mnie, nie wiem, czy nie na odległość i powiedział ze spokojem, że to jest ? (11; 00:04:34) i taką tyfusową to należy ją oddać na taką kwarantannę. Przeżyje to przeżyje, nie przeżyje... Po francusku się z mamą dogadywali. I mama oszalała z przerażenia. Powiedziała, że mnie w żadnym wypadku nie da. Więc tam wspólnie dorośli pełnili wartę, żeby nie wpuścić pana doktora i sanitariuszy. Ale nie. Nikt się tam nie zjawił. Przyszła taka siostra, Polka, stareńka. Zrobiła mi jakiś masaż brzucha, jakieś uciski. Ja wyłam. I wszystko się dobrze skończyło. Więc tak to było.Aha, jeszcze stamtąd wyniosłam takie wspomnienie, dla mnie bardzo ostre. Ja, pewnie z powodu tej choroby, zostałam zakwaterowana na dolnym łóżku. Bo to były też..., tylko dwupiętrowe prycze. I myśmy tą naszą grupką zajmowali... Już bez Zuzi. Zuzia nas rzuciła jeszcze w tamtym obozie. Nie odpowiadało jej nasze towarzystwo. Tam się dobrze porozumiała z jakąś inną grupą. Więc tutaj byliśmy w ile osób? W czwórkę. Był to pokoik. I te prycze. I ja na tej dolnej pryczy, a na górnej, na dechach napis gotykiem. Bo tak wtedy ci młodzi ludzie musieli umieć pisać, gotykiem, jako Germanie. Więc było napisane gotykiem niem. (11; 00:06:12). Jak to przełożyć na polski? O, niech bym nigdy nie poznał Wetzlaru. Ktoś bardzo tam nieszczęśliwy, kto spał na dolnym łóżku, był spokojny, że nikt tego nie przeczyta. Dobrym, ładnym pismem napisał niem. (11; 00:06:33). Ja sobie to czytałam rano, ja to czytałam sobie wieczorem i mówiłam to sobie niem. (11; 00:06:40). Bardzo nam tam było źle.Ale to był tak szalony kontrast w stosunku do tego, co... Miało być wyzwolenie. I to nie przez jakichś dzikich rusków, tylko przez amerykańskie, wspaniałe, ucywilizowane te... I było okropnie, no okropnie. Razem z tym właśnie zmasowaniem takim strasznym i z tym pilnowaniem, i... Nie, okropnie było. Sąsiedni sektor zajmowali właśnie Rosjanie i tam widziałam pierwszy raz w życiu... Nic nie rozumiałam, o co chodzi. Ogromne, ogromne portrety nasmarowane na prześcieradłach, wywieszone na zewnątrz budynków, z Leninem...(12; 00:00:00)TH-W: Tak jakoś to tam dość beznadziejnie wszystko wyglądało.Ale potem się okazało, że moja mama nie, jak to się mówi, nie zasypiała gruszek w popiele, tylko wysłała do takiego naszego kuzyna, z którego żoną była w nieopisanej przyjaźni... On się nazywał Głuchowski. To był generał naszej armii czynnej, czynny generał. Tuż przed wojną był wiceministrem obrony narodowej. I do tej Marysi Mai Głuchowskiej napisała list, co się dzieje i tak dalej.To chyba oni nas wtedy przez zaskoczenie wzięli, bo pojawił się bardzo taki energiczny, młody, nie pamiętam czy porucznik, czy kapitan. W każdym razie z wojsk generała Maczka. Wtedy pierwszy raz widziałam i te czarne berety, i krój tych mundurów i tak dalej. I to była już naturalnie formacja angielska, a nie amerykańska. A myśmy byli z tymi Amerykanami. I z jakimiś glejtami, pismami i tak dalej, które upoważniały go do zabrania nas z tego obozu. I to się stało oczywiście. W czwórkę, tak samo, bo mama powiedziała, że bez państwa Rudzkich to ona się nie ruszy. Ale nikt jej nie przeszkadzał w tym.I udaliśmy się w ogromną podróż jak na tamte czasy. Bo to wszystko przecież tam, ta część Niemiec była zdruzgotana tymi alianckimi nalotami. Miasta wypalone, miasta w gruzach całe. Jechaliśmy wzdłuż Renu, dokładnie na północ do miejscowości nad rzeką Ems, dla odmiany, która kiedyś nazywała się Haren am Ems, a w tym momencie, kiedyśmy tam dotarły, nazywała się już Maczków.I to była też wyciszona zupełnie sprawa, tutaj na terenie Polski, a właściwie szalenie interesująca. Jak Anglicy zajęli ten północno-zachodni skrawek Niemiec, to dali z tego skrawka jeszcze skrawek. Znaczy ich strefa okupacyjna. I w ramach ich strefy wycięty taki kawałek dla oddziałów polskich, i pod polską administracją, i pod polskimi rządami. I polscy decydenci uznali, że skoro tutaj normalną praktyką niemiecką były te wysiedlania Polaków czy Żydów i tak dalej, i to tak na rozkaz z pozostawieniem wszystkiego, to oni mogą też dla Polaków. I ci Niemcy musieli opuścić to swoje Haren w jakimś niesłychanie krótkim czasie. Bo przydzielane nam mieszkania właściwie zachowywały wszystko oprócz rzeczy osobistych. Widać było, że oni zabrali na pewno ubrania, na pewno biżuterię, na pewno pieniądze. Ale nie zabrali garnków, nie zabrali obrusów, bielizny pościelowej i tak dalej, i tak dalej. I jak żeśmy tam przyjechali... Ja nie wiem, ile to wszystko trwało. Wiem, żeśmy po drodze gdzieś nocowali i była to taka noclegownia jakiegoś garnizonu angielskiego. Bo to jednak był duży kawał drogi. Jeszcze objazdy przez te poniszczone autostrady, drogi i tak dalej. I dostaliśmy tam mieszkanie, które żeśmy zresztą szybko zmienili, ponieważ... Tam były bardzo ładne mieszkania, nowoczesne, kilkupokojowe, ale tam była niedaleko, jak się okazało, rzeźnia i latały szczury. A ja, przyjaciółka zwierząt, do szczurów specjalnej admiracji nie czułam. I ja tam uzyskałam swoje pierwsze w życiu łupy, o których myślę z pewną przyjemnością. Otóż przy takim sprzątaniu dali mi jakąś szczotkę, kazali wymiatać pod meblami. I ja sobie wymiotłam zegarek. Był to zegarek męski, blaszany, byle jaki, taki prostokątny, jak to była ta... Klasyczny, męski kształt.I dowód na to, że kradzione nie tuczy. Nosiłam go naturalnie. Aha, bo w Wetzlarze nas okradli. I to tak dokładnie, że wszystkie kosztowności zniknęły w ciągu jednej chwili. Już nieważne, w jakich okolicznościach. Albo to byli Rosjanie, albo to byli Ukraińcy, ci co to załatwili. Bezkrwawo, nikogo tam nie... Ale zwinęli wszystko. I tutaj nagle ja się stałam posiadaczką zegarka. I dużo, dużo lat potem, już po powrocie do Polski... Kiedyś jechaliśmy... Ledwośmy się pobrali, jechaliśmy w strasznym tłoku w tramwaju. Ja poczułam, że ktoś mi za chwilę wyłamie rękę, więc nawet narobiłam kwiku. Wszystko się dobrze skończyło, tylko zegarka już nie było. Tak że odkradł mi ktoś ten zegarek.A tutaj właśnie łupem był zegarek i był jeszcze drugi łup. W mieszkaniu na Słonecznej, w którymś pomieszczeniu, już nie wiem w którym, wisiała na ścianie taka maska twarzy młodej kobiety z przymkniętymi oczami i ta maska się nazywała „Topielica z Sekwany”. Ja się jej bałam, jak byłam jeszcze całkiem mała. I ktoś mi... Albo sama to sobie wymyśliłam albo ktoś mi powiedział, że to jest płaskorzeźba, a właściwie maska, rzeczywiście pośmiertna maska zdjęta z jakiejś samobójczyni i że to jest dzieło Rodin. I ja tak sobie... I oczywiście... Kazali mi wynieść jakieś śmiecie na takie usypisko i tam coś zwróciło moją uwagę, co było niesłychanie upaprane smołą. Ja to wzięłam i w drodze długiego szorowania piachem wykryłam, że w środku jest maska „Topielicy z Sekwany”, która tu u mnie wisi...(13; 00:00:00)TH-W: Mimo poszukiwań, właśnie nawet w internecie później już, Rodin się nie potwierdził. Nie wiem. Ale sobie mam tą maskę i dobrze.W każdym razie potem zmieniliśmy mieszkanie na gorsze, bo w starej kamienicy. Ogromne trzy chyba pokoje. Tak, bo był jeden państwa Rudzkich, jeden mój z mamą i taki wspólny, gdzie właściwie głównie nad pasjansem panie spędzały czas. Bo gdzieś się chodziło jeszcze na jakieś jedzenie, czy przynosiło się to jedzenie. Naprawdę warunki tam były, po tym, co zaznałyśmy wcześniej, znakomite, no tylko takie... Taka bezradność, no bo co dalej?Potem się działy różne rzeczy. Tam otwarto szkołę. Ja poszłam do tej szkoły, oczywiście według klasy, która mi tam by wypadała, odliczając ten rok przerwy na dzieje popowstaniowe. I byłam najmłodsza. Bo tam byli wojskowi w mundurach, bo tam były dziewczyny z AK, ale takie już przerośnięte w stosunku do tej klasy i tak dalej. Bardzo nie lubiłam tej szkoły. Jakoś mi tam było źle, już nie wiem dlaczego. I potem było troszkę jak z bajki, bo...AZ: Który to był rok?TH-W: 1945. Rok wyzwolenia. (wymiana zdań na temat temperatury w pokoju)Bo mama gdzieś szła, którąś z ulic tego maciupeńkiego zresztą Maczkowa. Ale Maczków nie miał nic ze wsi. To było miasteczko. I nagle ktoś krzyknął: – Celina, to ty? Odwróciła się i była to jej cioteczna siostra, pani Maria Kobierzycka, która znalazła się gdzieś za granicą w czasie wojny. A może wprost w Anglii? Też nigdy nie zapytałam, bo po co? I została oficerem kasynowym jednego z polskich pułków należących do dywizji generała Maczka. Ona była w randze, tam najpierw kapitana, potem już tam jak razem byłyśmy, to przyszła jeszcze nominacja na majora dla niej. Ona trzymała żelazną ręką całą aprowizację wielkiego pułku, głównie zresztą działając przy sztabie. I ona nas zabrała z Maczkowa tam do siebie, ciesząc się strasznie, że będzie miała do kogo usta otworzyć po pierwsze, a po drugie pomoc ze strony mojej mamy. A ja byłam dodatek taki, breloczek.I to był jeden z najcudowniejszych okresów mojego życia. Tam ta ogromna masa... Byłyśmy właśnie przy tym kasynie oficerskim. Pułk się nazywał Pierwszy pamot, co jest skrót od pułk artylerii motorowej. Dowodził nim taki pułkownik Borzysławski w tym czasie, bo jakiś poprzedni zdaje się zmarł czy zginął w czasie wyzwalania tutaj północnej Europy. I nie był on czarujący specjalnie. Natomiast cała reszta tych oficerów... Jak dziś o tym myślę, to w ogóle nie pojmuję. To był inny świat. Ja tam byłam, nie wiem, wychowanka, siostrzeniczka, ukochane dziecko, panna do podrywania, wszystko. Nikt mi nigdy nie zrobił najmniejszej przykrości. To byli wspaniali, fajni ludzie. A tam niektórzy z nich mieli i po dwadzieścia parę lat. A z kolei inni mieli koło pięćdziesiątki, bo tam nawet dotarło do tego pułku paru oficerów, uwalnianych w czasie tej kampanii oflagów, polskich oflagów. Nie wiem na jakiej zasadzie, ale wiem. Potrafię nawet wymienić parę nazwisk ludzi, którzy już byli troszkę starsi. I był taki zupełnie ukochany przeze mnie kapitan Piotrowski, właśnie z tej starszej grupy, który się mną po prostu opiekował. I było mi tam idealnie w tym pamocie. Naprawdę. Prawie nie widzę jakichś przykrych momentów.Ale ja tam zaczęłam bardzo chorować. Tam właśnie w tym wilgotnym klimacie, bo tam były takie duże rozlewiska rzeki Ems, bagna... Może to wilgoć powodowała, może ten obóz i to wszystko, co było przedtem. Jeszcze to mogło być to powstaniowe, nie doleczone może zapalenie płuc. Licho wie. W każdym razie bardzo dużo tam leżałam. A jedyna zła strona tego to było to, że te kwatery były u chłopów. U chłopów niemieckich, ale w gruncie rzeczy to byli właściwie Fryzowie. Taki narodek, który się nie poczuwa ani do niemieckości, więcej do holenderskości, ale na terenie Niemiec, i mówiący zupełnie innym językiem. Ja się z nimi tam porozumiewałam po niemiecku, bo oni Hochdeutsch oczywiście też znali. Ale między sobą... Ja nigdy nie zrozumiałam ani pół zdania z tego, co oni mówili, na przykład przechodząc przez ich chałupę. Oni się mną nie przejmowali, mamą zresztą też nie. To była rekwizycja typowa. Przyszło wojsko i zarekwirowało im pokój dla jakichś dziwnych kobiet, starszej i młodszej. Ale kontaktu nie było. Kontaktu nie było. Ale też żadnej przykrości. Ani my im, ani oni nam. Daj Boże taką okupację wszystkim. I tam sobie tak egzystowaliśmy. Czas mijał...AZ: A co się z państwem...?TH-W: A Rudzcy zostali w Maczkowie. Nie chcieli się przyłączyć. Ciocia nie nalegała, bo to w końcu ona przecież była na służbie. A oni zaczęli mieć kontakt z krajem. I dowiedzieli się już chyba na pewno, bo to już było po ekshumacji, że Jasiek nie żyje. I postanowili wracać na jego grób po prostu. I siedzieli jeszcze dosyć długo w Maczkowie, czekając na transport. Transport jakoś szedł przez niem. (13; 00:07:23), jakoś drogą morską. W każdym razie myśmy tam... Mama to częściej. Bo jak szły jakieś takie transporty przez Maczków, to ona się dołączała. Transporty z pułku naturalnie. Jakaś ciężarówka czy jakiś łazik, czy coś takiego. To ona przyjeżdżała do ten, a wieczorem zabierali ją z powrotem. A ja pamiętam, że byłam raz tam u nich. Potem dostaliśmy telefon od nich, że już są werbowani na określony transport. Potem mieliśmy z nimi kontakt, tylko oczywiście my z mamą, tutaj, od tej strony pisząc do Polski, to były tygodnie wyczekiwań na te kontakty jakieś.A mama się zastanawiała, co ze mną... Co z nami robić w ogóle. I mama zaczęła mieć też przez tych samych generałostwa Głuchowskich jakieś konszachty i kontakty z Francją, gdzie jako chemika ją chcieli ściągnąć do siebie. Mama też wiedziała, że jej mąż, a mój ukochany wujaszek nie żyje, że to jest ofiara Katynia. Rudzcy już odjechali. Myśmy wiedzieli skądś, od kogoś, ktoś pisał. Wymiana listów jeszcze wtedy na początku była dosyć energiczna, bo reżimowi zależało na tym, żeby jak najwięcej ludzi z emigracji ściągnąć do Polski, więc jeszcze nie było takich wyraźnych restrykcji. Wiedzieliśmy, że dom na Słonecznej już jest zapchany, tak że tam by nikt nas nie wpuścił. A mama miała ten fach w ręku i wtedy jeszcze nie była starą kobietą, jak to wszystko się rozgrywało. I ona właściwie mnie dała, pozostawiła prawo decyzji. – Tereniu, czy wracamy do Polski? Czy? Bo... I tutaj nastąpiło wyjaśnienie. I ja oszalałam. Jakby mi ktoś proponował zdradę. – Nigdy w życiu do żadnej Francji, dosyć tego, jedziemy do Polski, wracamy. I mama oczywiście uznała, że życie jest przede mną, a nie przed nią, czyli moja decyzja się liczy. Jeszcze jak przyszła wiadomość, że Rudzcy (13; 00:10:00) tą drogą morską byli transportowani, a potem koleją do Warszawy, a coś tam, a coś tam, to mama się zlękła tego i zostałyśmy praktycznie prawie rok jeszcze. Tak że w 1946 roku w maju, w samym koniuszku maja, chyba 26 maja dotarłyśmy do Polski dopiero. Czyli przeszło rok po wyzwoleniu z obozu. I tutaj to się tak układało, że właśnie państwo Rudzcy... On poszedł do pracy natychmiast, oboje poszli, ale on do jakiejś takiej wybitniejszej i w związku z tym na Żoliborzu, w tej kolonii WSM-u przydzielono mu takie robotnicze przed wojną mieszkanie. Bardzo fajne, składające się z małego pokoiku, który miał być sypialnią i dużego pokoju z taką wydzieloną półścianką tylko, kuchnią. I ten pokój to był prawdopodobnie taki living room, równocześnie jadalnia i tak dalej. I ten mały pokoik został nam oddany. Tak że jak przyjechałyśmy właśnie w maju, to miałyśmy się gdzie schronić.Nie, źle powiedziałam, bo tam jeszcze był jakiś taki etap, kiedy z nimi razem mieszkałyśmy w jednym pokoju. Pamiętam takie sienniki wypchane słomą, rzucone na podłogę, bo tam nie było żadnych mebli. To było na Generała Zajączka.Ale... I wtedy, po powrocie do Polski, jeszcze w maju, mama zabrała mnie do Komorowa, do którego to Komorowa po zburzeniu Warszawy przeniosło się bardzo znane takie gimnazjum panien Szachtmajer. Szachtmajerówien. Tak się o nich mówiło. I one były tam. A równocześnie taka... To była siostrzenica wuja Grabowskiego, Irka Billewiczówna, z tych sienkiewiczowskich zresztą Billewiczów, przez dwa el. Tam chyba wtedy wychodziła za mąż. W każdym razie tam znowu było dla mnie oparcie w jakiejś zupełnie mi nieznanej gałązce tej rodziny. Oni mnie chętnie tam wzięli, bo to była willa, jakieś młode małżeństwo. Im potrzeba było pieniędzy. Mama oczywiście płaciła, a ja z kolei tam miałam wyżywienie w postaci obiadu. Nie soboty i niedziele, tylko śniadania i kolacje to już była moja sprawa. Szkoła mnie przyjęła i... To już było dwa lata po porzuceniu przeze mnie szkoły, więc one mi rozsądnie zaproponowały, że po prostu pójdę do następnej klasy po tej, z którą się rozstałam. Ja powiedziałam: – Nie. Ja się nie zgadzam na to, żeby stracić dwa lata. Jeden rok mam z odzysku, bo poszłam za wcześnie do szkoły, a drugi to ja zrobię przez wakacje. I muszę powiedzieć, że ja byłam tak niebywale stęskniona za nauką, za jakąś pracą umysłową, za w ogóle wejściem w jakąś normalność, że ja to zrobiłam. Na jesieni mi zrobiono taki eksternistyczny egzamin. Nie ze wszystkich przedmiotów. Ale zdawałam polski i to zdałam na piątkę naturalnie. A matematyka ledwo, ledwo, chemia zupełnie dobrze, fizyka słabiutko, historia nieźle. Jednym słowem te przedmioty ja pozdawałam jakoś. I śmieszne też to było, bo moi koledzy i koleżanki... Bo to była już koedukacyjna szkoła, pierwsza w moim życiu. Nie, już w Maczkowie była, ale to była chwila tylko. Byli... Słyszeli, że jest taka wariatka, co to się uczy przez całe wakacje, z nikim nie chce gadać i tak dalej. Byli mną przejęci. I oni mi towarzyszyli na tych egzaminach. One trwały dwa dni. A drugiego dnia widocznie były jakoś po południu, bo pamiętam jakiś wieczór, jak my idziemy wszyscy razem ulicą Brzozową w Komorowie. Oni śpiewają coś, czego ja nie umiem i mnie się robi tak coraz milej, coraz milej, coraz milej, i film mi się urywa. I okazało się, że ten egzamin to ja zdawałam w jakiejś nieprawdopodobnej gorączce, z dużym obustronnym zapaleniem płuc znowu. Tak że prościutko z tego egzaminu, pełna chwały i samouwielbienia poszłam do łóżka.I chorowałam, chorowałam. Biedna mama się mi oddała, ale też już znalazła jakąś posadę. Bo jak pani się domyśla, to, że w ogóle mnie mogła tam zaflancować, to były po pierwsze zarobki z tego kasyna, gdzie była oficjalnym współpracownikiem cioci Marysi. Po drugie być może jeszcze ocalały jakieś zupełne reszteczki, bo faktycznie ja odziedziczyłam dwie dwudziestodolarówki złote, niewątpliwie pochodzenia... A reszta przepadła. Ale coś tam mama mogła jeszcze mieć. Też się nigdy nie interesowałam tym. (zachęta do częstowania się) Tam się wychorowałam. I skutek był tylko taki, że oczywiście znów musiałam nadrabiać, bo szkoła poszła, a ja kwękałam.I to były... Zaraz, to były chyba dwa lata w tym Komorowie, a może rok. Do tak zwanej małej matury. Mała matura to było coś, co oddzielało gimnazjum od liceum. Jeszcze potem zostawały dwie klasy liceum. I potem się okazało, że ja w ogóle tam bryluję, że strasznie mnie lubią nauczyciele, cieszę się ogromnym mirem wśród tych moich kolegów i koleżanek, bo taka jestem inna. A ja po prostu byłam bardzo smutnym dzieckiem jeszcze, nazwijmy to tak. Człowiekiem. Bardzo smutnym, trzymającym się z boku. Ja ich trochę intrygowałam, zdaje się. I to było to.A potem coś się takiego zrobiło, może ten Komorów był za drogi dla mojej mamy, że mnie stamtąd zabrała po tej małej maturze, wspaniale zdanej. I zamieszkałyśmy wtedy... Już ja z nią zamieszkałam tam właśnie na tej kolonii WSM-owskiej na Żoliborzu w małym pokoiku i...AZ: Na jakiej ulicy?TH-W: Słucham?AZ: Na jakiej ulicy?TH-W: Na Krasińskiego, Krasińskiego chyba 10, ale nie jestem pewna. I tam na placu Inwalidów była szkoła państwowa imienia Stefanii Sempołowskiej. Zna pani tą postać? Bo taką ciekawą rzecz o niej czytałam. Nie wiem, czy mogę sobie pozwolić na takie zwischenruf. AZ: Oczywiście.TH-W: To było chyba dosłownie miesiąc temu. Wtedy, jak tam studiowałam tego Limanowskiego, Krzywickiego i tak dalej. U któregoś z nich jest... W ostatnim tomie są przedruki jego różnych takich uwag. I on pisze o tym, że panna Stefania była osobą wspaniałą, nadzwyczajną, bardzo do tego piękną, tylko, jak na ówczesne czasy, za wysoką. A poza tym szalenie energiczną, mającą własne zdanie i nie kwapiącą się ani w ramiona męskie, ani do ołtarza. I była naprawdę niebywale szlachetna. I on podkreśla... Aa do mnie to jakoś też już dotarło wcześniej. No tak, bo przecież naszą patronką była Sempołowska. Tej szkoły. Nie bez powodu. Ponieważ ona zaczęła mieć opinię wielbicielki Związku Radzieckiego, w okresie przedwojennym oczywiście, bo ona przecież zmarła jakoś chyba albo w czasie wojny, albo tuż po wojnie, ale już w wieku takim zaawansowanym. To jest do sprawdzenia, ale to nieważne zresztą w tej chwili. I ten autor pisze tak, że tej opinii ona dorobiła się dlatego, że w pewnej chwili marszałek Piłsudski, który ją bardzo cenił i z którym była bardzo zaprzyjaźniona, zawołał ją, wezwał ją do siebie i powiedział, żeby ona zrobiła co może, aby (13; 00:20:00) ratować więźniów radzieckich, którzy po wojnie 1920 roku zostali wzięci do niewoli. I do niego docierają wiadomości, że oni są traktowani jak zwierzęta i że los ich jest straszny. Więc on ją prosi, żeby ona jako osoba właśnie taka wprawna w niesieniu ludziom pomocy, spróbowała wejrzeć w ich los i zrobić dla nich, co tylko jest możliwe. I stąd się wzięła ta jej opinia tej wielbicielki Związku Radzieckiego, co było, zdaje się, bardzo dalekie od prawdy. Po prostu była to wspaniała osoba.Ja się tam znalazłam w tej szkole, znów tylko dziewczęcej. I bardzo ją dobrze wspominam, niezależnie od tego, że początki moje były takie, że ja z piątką z fizyki na małej maturze zostałam wezwana przez panią... Nie pamiętam jej nazwiska, a myślałam, że do końca życia nie zapomnę... Przez nauczycielkę zwaną „Śrubą”. „Śruba”, bo fizyka z jednej strony, a z drugiej strony można dokręcać. Więc przez „Śrubę” zostałam wezwana do tablicy z propozycją: – Tak, ty nam, moje dziecko, opowiesz o prawie Boyle’a-Mariotta. A ja powiedziałam uprzejmie: – Bardzo mi przykro, ale tego żeśmy w Komorowie nie przerabiali. – Ach, nie przerabialiście? Tak, to masz u mnie dwóję. I tak się zaczęła moja kariera u Sempołowskiej. I trzeba powiedzieć, że w niektórych dziedzinach było podobnie, a w innych było dobrze. Moja ukochana biologia, chemia naturalnie. To było od razu... Nie mówiąc o tym, że ja sobie zażyczyłam, jak mnie przyjmowali do tego liceum, że ja chcę być w klasie matematyczno-fizycznej. A dlaczego? Wiedząc świetnie, że jestem takk zwana humanistka... Bo ja postanowiłam dawać sobie w kość. Mnie ma nie być dobrze w życiu. Bo dlaczego? I domyślałam się, że nie będzie mi łatwo. Aczkolwiek tej dwói na samym wstępie nie przewidywałam oczywiście. I tak to poszło, i tak to się skończyło, że ja byłam w tej klasie. Tylko potem już, no, metodą dosyć ciężkiej pracy się wysforowałam. Już nie byłam gdzieś tam na szarym końcu wcale.Ale... To pani mówiłam o tym epitafium czy komuś? Bo z kimś musiałam rozmawiać. Bo tam miałyśmy manię, ja może najmniej, pisania nawzajem dla siebie takich nagrobkowych epitafiów. I moje brzmiało: „Minęła się z powołaniem. Daj jej wieczne spoczywanie. Choć na ziemi była chuda, w niebie jej się utyć uda.” Bo ja byłam straszliwie chuda zupełnie. I to też dziewczyny oczywiście pękały ze mnie. Ale ja zostałam ochrzczona tam „Hildt ponury” i to tak dalece, że nawet niektóre nauczycielki, zwłaszcza nielubiana przeze mnie wychowawczyni tak się do mnie zwracała. To już wszyscy tak mówili po prostu. A ona uważała, że ona nam będzie trochę matkować. Ja sobie nie bardzo życzyłam, no ale... Wobec tego się spoufalała tak, że: – No Hildtuś ponury, no, chodź. No co ty o tym myślisz? I tak dalej. Bo ja byłam wyobcowana, bo ja nie chciałam być tam specjalnie z nikim. I do matury jakoś to...Pani Tramerowa, to była nasza nauczycielka od fizyki. Świetna osoba.Potem przyszła matura. Wszystko było dobrze. I ja już wiedziałam... Właściwie ostatnie epizody szkolne to były takie, że ja już wiedziałam, że się nie... To był rok 1949, czyli rozkręcający się jak sprężyna puszczona luzem, taki ten komunizm. I stalinizm po prostu się zaczynał gwałtownie. W klasie może było trzy, cztery dziewczynki, które były najpierw w OMTUR-ze, a potem w... To nie było ZMP. ZMS – Związek Młodzieży Socjalistycznej to się chyba nazywało. A może ZMP, już nie wiem. Oni też zmieniali te nazwy. W każdym razie ja oczywiście wzruszeniem ramion na to odpowiedziałam. Na wszystkie karesy tamtej strony.Moją koleżanką, bardzośmy się lubiły zresztą, była Krysia Goławska, późniejsza Krystyna Kerstenowa, taka przecież znakomita historyczka tych czasów i człowiek, który był bardzo głęboko zaangażowany w polskie podziemie to powojenne, już tworzącego się tego KOR-u i różnych innych struktur. Ale wtedy, w naszej klasie, Krysia była największą rzeczniczką właśnie tych komunistycznych trendów. Ona i – właściwie nie późniejszy, bo oni się przed maturą Krysi jeszcze pobrali – jej mąż, Andrzej Jasiński, z którym się potem rozwiodła. I oni mnie szalenie agitowali właśnie do tych organizacji, w ogóle do tego typu myślenia i tak dalej. Ja bardzo chciałam się czuć na swoim miejscu, gdzieś, ale nie mogłam. A poza tym jeszcze miałam te obciążenia i nie życzyłam, żeby mnie ktokolwiek w cokolwiek wciągał. Ale jak się okazało, było to pozorne. Natomiast rzeczywiście uratowało mnie od wszystkich tego typu komunistycznych ciągot i organizacji. Ciągot może nie. Bo wtedy, po tych latach męki, to tak jak ktoś mądrze powiedział, że ten komunizm nie przyniósł nam wolności, ale jednak uratował nas od śmierci. I to się czuło. To się czuło. Każdy z nas to czuł. I bardzo chciał, żeby w tej ideologii przyniesionej na tych bagnetach znaleźć dla siebie coś takiego, co pozwoliłoby mu się przyłączyć.Tak że to, co dzisiaj wyrabia niekiedy z ludźmi IPN, to jest, to jest... Brak mi słowa na określenie, jakie to jest nie tylko niewłaściwe i krzywdzące, ale przede wszystkim jakie to jest nieopisanie głupie i jak bardzo dowodzi nieznajomości nawet psychiki ludzkiej. Że jakieś takie, no powiedzmy, starsze ode mnie towarzystwo wtedy... Bo ja tam w tym Komorowie i potem do tej matury, to miałam kolejno naście, naście, osiemnaście lat, ale byli przecież trochę starsi. Dwudziesto-, dwudziestopięciolatki. To byli ludzie, którzy chcieli się tu odnaleźć, w jakiejś rzeczywistości. Chcieli coś robić. I trzeba powiedzieć, że robili. W końcu Warszawa stanęła. Jak powiem „naszymi rękami”, to będzie grubą przesadą, bo moje ręce to mało co znaczyły. Ale jednak wysiłkiem i ciężką strasznie pracą tego mojego pokolenia i trochę starszego. Tak że właściwie całe mnóstwo ludzi, których dzisiaj znam, cenię, szanuję, z którymi w okresie właśnie Solidarności miałam dużo do czynienia – to byli członkowie partii. Organizacji młodzieżowych, a potem partii. A potem odpadali kolejno przez lata, zrażeni, zniesmaczeni, zawstydzeni i tak dalej.Mnie to ominęło właśnie na tej zasadzie... Tego mojego takiego zdziczenia i trzymania się na boku. Jednak jak tylko próbowałam poczuć siebie w jakiejś wspólnocie, to natychmiast mnie to odrzucało. Ale wiedziałam, że to się musi źle skończyć. A wiedziałam stąd, że...Na przykład ktoś w klasie wywołał dyskusję na temat Katynia. To nawet zapamiętałam najlepiej. I ta przemądra, i fajna, i błyskotliwa Krysia Goławska natychmiast wstała. To była lekcja nauki o Polsce i świecie współczesnym. Wstała i powiedziała: – O czym tu dyskutować? Przecież wiadomo, że to zrobili Niemcy. Na co ja wstałam i powiedziałam: – Nieprawda, Kryśka. To zrobili Rosjanie. (13; 00:30:00) I to rozgorzało i tak dalej, ale już padły pewne słowa. Ja myślę, że to, co w tej chwili mówię, co mi się wydarzyło, jest niesłychanie banalne, bo masę ludzi w tym momencie albo dało świadectwo prawdzie i to się jakoś przechyliło w jedną stronę albo nie i... Z tym, że przekonana jestem, że Krysia już uwierzyła na amen, że to była robota Niemców. Nigdy by się nie... Wbrew sobie by tego nie powiedziała. Ona po prostu tak już wierzyła. A jej ojciec zginął w Katyniu. Jeszcze to było, że myśmy były przedstawicielkami właściwie tego samego kawałka losu i tu żeśmy się tak starły.W drugiej pewnie licealnej dano nam formularze do wypełnienia, na jakie studia będziemy się kierować. I ja napisałam biologia lub chemia. Bo to takie tradycje rodzinne silne w tej chemii, że właściwie wszyscy byli chemikami. I tata rzeczywisty, i wujek Grabowski, i mama do tego. Same chemiki. Więc mi się to wydawało dość oczywiste. I w jakiś czas potem nauczycielka, jedyna partyjna wtedy w naszej szkole, która właśnie prowadziła tę naukę o Polsce i świecie współczesnym, i która mnie z tajemniczych powodów niesłychanie lubiła, wzięła mnie na bok i powiedziała: – Teresa, nie pchaj się ani na chemię, ani na biologię. Ja się dowiadywałam. Nie masz szans. A ja nawet jeszcze chyba byłam na tyle głupia, że pytałam ją dlaczego. Ona mi wyjaśniła, że w tej chwili klucz pochodzeniowo-ideologiczny będzie właściwie dyktował te sprawy. I że ona przed rozmową ze mną, proszę sobie wyobrazić, ona się dowiadywała o moje szanse. Jak? – To co ja mam ze sobą zrobić, żeby się nie zmarnować? I powiedziała: – Słuchaj, kiedyś mi napisałaś taki pyszny – bo ona też i historię z nami miała – taki świetny referat na temat Etrusków. Ty popatrz sobie na archeologię, czy ciebie by to nie zaciekawiało. Na archeologię jeszcze chwilowo nikt nie kładzie łapy ideologicznej i jest tam bardzo mało ludzi, a dużo miejsc. I ja tak zrobiłam. Tak że ta pani...Aaa, też mi wyciekło nazwisko, ale to już wcześniej. Niemieckie nazwisko, takie jak Schönbrunn, coś takiego. A u nas ona się nazywała „Mandarynka”. A dlaczego? To pan Bóg raczy... Ale to dziedziczą pokolenia w szkole takie bzdury różne.I poszłam na ten uniwersytet. Ale równocześnie już kiełkowało w moim życiu parę innych spraw...(14; 00:00:00)TH-W:...nie całkiem. To znaczy szkoła jako szkoła się skończyła, ale równocześnie w szkole, w drugiej klasie licealnej, czyli tym roku przed maturą otworzył się już nowy rozdział dla mnie. Bo tak jak dotąd mówiłam ten taki człowiek, ja, czyli taki człowiek samotny i bardzo tak odgradzający się od wszystkich. Ale właśnie to się w drugiej licealnej skończyło. A skończyło się w ten sposób, tylko tu mogę coś pomylić. Ale to już nie moje losy. To cudze losy.Dziewczyna z tej klasy, która była najbardziej uderzającą taką indywidualnością... Abstrahując od Krysi Goławskiej, która była ten intelekt rzeczywiście pierwszej wody. Ale swoje jakieś społeczne instynkty już wyżywała gdzie indziej. A tu na terenie klasy była bardzo wybitna dziewczyna, Elżbieta Kowalska, zwana Elką. Rzeczywiście bardzo taka utalentowana matematycznie i fizycznie, bardzo ładna. Duża, rosła, kształtna, jaśniusieńka blondynka o bardzo dużych, niebieskich, trochę wyłupiastych oczach. To był może jedyny mankament. O ślicznej cerze, takiej blondynkowatej. I ona... To też ciekawe, dlaczego się tak stało. Ona miała, chyba jeszcze w poprzednie wakacje, czyli te, po których ja dopiero się tutaj zjawiłam... Ona miała straszne przeżycie, które polegało na tym, że jej przyrodni brat, sporo od niej starszy, zabrał ją w góry. On zaczynał wtedy wspinaczkę. I zabrał ją w góry i poszedł z nią na ścianę, jak to się wtedy mówiło, która absolutnie nie była dla początkujących. Z tym, że on siebie nie uważał za początkującego. Ale to był rok, przypuszczam, że albo 194.... 1947 chyba. Wtedy nie było żadnego sprzętu w Polsce sportowego, a już wyczynowy sprzęt... I oni poszli z jakąś starą, przedwojenną liną na tę ścianę i na tę drogę.To jest tak... To znane zjawisko psychologiczne, że jeżeli ściana jest bardzo trudna, ludzie są zmobilizowani, to należy strasznie na siebie uważać, jak się tą ścianę kończy. I ściana na ogół jak już się kończy, to się kładzie. I następuje rozluźnienie uwagi, następuje odetchnięcie ulgi i to wszystko przydarzyło się temu jej bratu, Wieśkowi.Wszedł na górę i... Chyba to już musiało być na granicy wpadającego w taki komin ogromny, którym się tam idzie, słońca. I w tym momencie on poleciał. Tam jest krucho. Ja chyba w trzy lata potem specjalnie dla Elki i trochę dla niego powtarzałam tą ścianę i pamiętam to, że w pewnym momencie człowiek ma ochotę biec już, bo już doszedł do słońca. Już w ogóle... Widać, że już dalej nie ma wierzchołka, bo już jest płasko. No właśnie, nie wolno. Więc on poleciał do tyłu. Elka siedziała za jakimś kamieniem, głazem takim, jak to są na ścianach tatrzańskich. O ten głaz przerwała się lina. Bo gdyby nie to, to by lecieli oboje. No i on spadł do podnóża góry. Elka siedziała prawie, zdaje się, dwie doby tam. Bo tam nikt nie chodzi w tej dolinie, gdzie to się wszystko rozegrało. Potem ktoś się zaczął niepokoić, że oni mieli wrócić. Bo to jest po słowackiej stronie Tatr. Że mieli wrócić, tutaj nie ma ich. I poszli tam i znaleźli... Znaczy, nie znaleźli. Trupa pod ścianą jest bardzo trudno znaleźć, bo to jest teren tak urzeźbiony, że nie wiadomo, gdzie on leży. Czy całkiem blisko, czy daleko? Czy z lewej, czy z prawej? Ale zaczęli wołać i Elka ich usłyszała i słabiutkim głosikiem się odezwała. A tam dojście do tego miejsca, skąd on poleciał i w ogóle gdzie kończy się już droga, jest bardzo łatwe, tylko nie tak, jak oni szli, a tak. No więc tam dobiegli do niej. Nakłamali jej coś, że tego brata Wieśka nie znaleźli jeszcze, ale że na pewno wszystko będzie dobrze i tak dalej. Elka była mało przytomna, więc ją tam sprowadzili.Potem się wszystko okazało, że wszystko jest źle. I Elka po tym wróciła oczywiście do szkoły. I zjawił się „Hildt ponury”. Elka rozdygotana, znerwicowana rozstawiała wszystkich troszkę po kątach, mnie również. Ja się nie przejmowałam. I przypuszczam, że opowiadała tym swoim najbliższym przyjaciółkom... Nie wiem. W każdym razie finał był taki, że nagle się okazało, że Elka mi to wszystko opowiada z największymi, najdrobniejszymi szczegółami, że ja to wszystko wchłaniam zafascynowana. Że tutaj po wojnie można się tak ładnie zabić. Coś wspaniałego po prostu. I że ja natychmiast muszę też. Nie zabić, ale zaznać tego wszystkiego. No i tak się stało. Tak się stało, że już w czasie tego chyba pierwszego roku, a może to już był rok ten przedmaturalny... Tak, chyba tak. Czyli w następnym jak gdyby roku. Elka nigdzie nie wyjeżdżała na wakacje, ja też nie, więc już ta przyjaźń zaczęła się bardzo mocno zawiązywać.Ja się strasznie przejmowałam tą całą historią. A Elka, która uważała, że musi – to też są takie mistycyzmy tego środowiska. Że ona musi przejść tą ścianę. Ona musi tej ścianie odpłacić za śmierć brata. Ona musi pokazać, że tak nie musi być. To całe takie jest. Cała taka konstrukcja nie do odtworzenia. Nie zerwała z klubem wysokogórskim, broń Boże. I okazało się, że klub wysokogórski, jego warszawski oddział, ma co jakiś czas zebrania tutaj. Co jakiś określony czas zebrania. I Elka tam się dowiedziała, czy może przyprowadzić koleżankę i myśmy się stały absolutnie stałymi, obecnymi i gośćmi na tych zebraniach. W każdym razie całą zimę chodziłyśmy do klubu wysokogórskiego. Ja tam zapuszczałam bardzo raźno korzonki. Nagle się okazało, że to jest prawie tak wspaniałe wszystko jak w sztabie Pierwszego Pamotu. Wszyscy mnie lubią, ja wszystkich lubię i – aaa – w ogóle ideał. Na to wszystko padł pewien cień. Mianowicie taka sekretarka tego klubu, Krystyna Jakubowska-Brunowa, bardzo dzielna dziewczyna, pani taka dużo starsza od nas, ale też ciągle jeszcze młodziutka, poprosiła Elkę o rozmowę i powiedziała: – Elu, czy pani aby dobrze zna tę Teresę? Bo ja mam niepokojące wiadomości na jej temat. I wyjaśniła jakie. Mianowicie na Wyścigach, bo wtedy już ruszył... Ta dzielnica z Wyścigami w Warszawie. I tam już troszkę ludzie chodzili. – Spotkałam jej stryjeczną siostrę – z którą się znały już wcześniej i po nazwisku dogadały się do mnie. I Martuchna kochana powiedziała: – No, ale uważajcie na tę małą, bo to jest taka komunistka, że się jej własna rodzina boi. Zaraz wyjaśnię, skąd to się wzięło, ale wydra została wydrą, bo obcym ludziom się takich rzeczy nie donosi, jeszcze w dodatku z ostrzeżeniem. (14; 00:10:00) Więc Elka zapewniła, że to jest jakaś bzdura, że przychodzi ze mną do szkoły. Ja bywam u niej w domu, ona bywa u mnie w domu tam na tym Krasińskiego i że jeżeli, to wręcz przeciwnie. Ale na pewno nie tak.I właśnie. Teraz który wątek? Jednak chyba ten rodzinny się prosi, bo... Nie wiem, czy pani zna takie określenie... Zaraz, jak to się wtedy mówiło? Jestem zmęczona i mi parę rzeczy już teraz wyskakuje z głowy. To się nazywało... A, czarna reakcja. To było takie obiegowe określenie na ludzi, którzy się nie zgadzali z reżimem i to reżim nadał im oczywiście to określenie. Ono było bardzo pejoratywne. Jak o kimś się mówiło „to jest czarna reakcja”, to wiadomo było, że to jest prawie obelga. Z mojej rodziny to była ta biedna, nieszczęsna, kochana mama. Żył ojciec jeszcze wtedy i obaj jego bracia. Ale z jednym, najmłodszym bratem z trójki Hildtów ja nie miałam wtedy żadnego kontaktu, a Marta właśnie była jego córką. A z drugim owszem, no i z ojcem. I tak jak przed chwilką pani mówiłam – dobrze, że już to zdążyłam powiedzieć – że każdy z nas wtedy, z tych młodych ludzi, czasem bardzo młodych, był w takim niesłychanym poszukiwaniu swojego miejsca na ziemi. Na tej ziemi, jak mówimy dziś. Na tej ziemi. Ja również. Natomiast rodzina była taka strasznie czarnoreakcyjna. Z tym, że mama o wiele mniej. Ona – najbardziej zniszczona i poszkodowana śmiercią męża... A bracia Hildtowie byli... Oni nie mogli... Nie to, że nie chcieli. Oni naprawdę nie mogli niczego zaakceptować. Byli nieszczęśliwi, byli starzy, byli chorzy, byli skrzywdzeni i zhańbieni. Tak jak historia, mówiłam o tym zaświadczeniu londyńskim ojca. A ojciec mój był w nędzy wtedy, bo został bez tej pracy. Mama – pół biedy, bo właśnie pracowała. Już pracowała jako chemik. Nędzne były te pieniądze, ale jednak, jednak jakieś były. No myśmy z tego żyły. Przecież ja nie pracowałam. Nawet nie miałam ambicji, żeby dawać jakieś korepetycje, co robiła Elka Kowalska. Ona pomagała swojej matce. A jej ojciec zginął w Smoleńsku dla odmiany, czyli pewnie też w Katyniu albo w którejś z tych mordowni. Czyli byłyśmy tutaj w dosyć podobnej sytuacji. I Elka też nie miała żadnych wątpliwości, że ona z komuną nie chce mieć nic do czynienia.Ale ja byłam znerwicowana. Miałam ten strasznie wybuchowy charakter. I w momencie, kiedy ja wysłuchiwałam długich tyrad mojego ojca i mojego stryja na temat tego, że tylko trzecia wojna światowa może nas uratować, to zadawałam pytanie: – No dobrze, ale czy ona się odbędzie na jakimś innym kontynencie, czy na innej planecie? Przecież ona się tu odbędzie. My jesteśmy sąsiadami Rosji. Więc przecież to my znikniemy. – To niech byśmy i zniknęli – odpowiadali starsi panowie. – Niechby nas i zabili, byleby ta straszliwa ideologia tutaj zniknęła z powierzchni ziemi. Na co ja się nie życzyłam zgadzać. Bo ja już swoje, na moje wtedy pewnie 16, nie, 17, już prawie 18 lat. Ja już swoje przeżyłam. I wcale nie chciałam zaczynać od nowa tej całej zabawy. I kiedy usłyszałam to któryś raz z rzędu, to zachowałam się okropnie, bo powiedziałam do mojego stryja: – Stryjku, jak stryjek sobie nie ceni życia, to ja przywiozę sznurek. Proszę się tu powiesić, na haku od lampy. Ale mnie proszę do tego nie mieszać. Ja chcę żyć. No i rozpętałam piekło.I to była ta jedna strona, czyli ojciec, stryj i córka tego drugiego stryja, która donosi, że ja jestem niebezpieczna i mnie się cała rodzina boi. Nikt się nie... Znaczy, może oni się i bali, bo oni byli strasznie dziwni. I myśmy byli okropnie daleko od siebie. Tak że oni tak naprawdę nic o mnie nie wiedzieli.Ale potem się robiła ta matura i już ja byłam zapisana na kurs. Taternicki kurs dla początkujących. To było lato 1949 roku. Miałam tam u nich startować. Ale nim do tego doszło, to ja potrafiłam skrzywdzić, poobrażać, sponiewierać wszystkich wkoło dorosłych. Jeżeli tylko pachniało od nich czarną reakcją. Chciałam, żeby dali mi jakiś święty spokój, żeby przy mnie pewnych rzeczy nie mówili.I tych wspaniałych, i wcześniej i później, Rudzkich potrafiłam tak strasznie obrażać i tak być dla nich niedobra, że jak zdałam maturę, to mama mnie wzięła na bok i powiedziała: – Słuchaj, dalsze twoje przebywanie tutaj, pod ich dachem, jest niemożliwe. Bo ty ich tak poniewierasz i tak się wobec nich zachowujesz, że ci przemili, wspaniali, tak dla nas dobrzy, tyle im zawdzięczamy, ludzie... I ty się tak zachowujesz? Ja nie mogę na to patrzeć. Ponieważ nie mam na ciebie wpływu... Już masę razy przecież ze mną wcześniej rozmawiała, że mam się trochę powściągnąć. A ja nie. Jeszcze ten dygot przedmaturalny, to wszystko. Ale nie mam zamiaru tutaj szukać dla siebie usprawiedliwienia poza tym, że wtedy taka byłam po prostu. I właściwie zostałam wyrzucona z domu.Przyszły wakacje, więc się znowu tak strasznie nie martwiłam. Bo najpierw pojechałam do mojej chrzestnej matki, cioci Zosi Malinowskiej do Skierniewic, tam, gdzie oni mieli... Mieszkali w takim pałacyku. To się nazywał dom Esterki. Że to niby za Kazimierza Wielkiego został wybudowany. Więc pewno nie, bo tych domów Esterki zdaje się było na tuziny w Polsce. Ale było to bardzo ładne, wygodne, eleganckie lokum. Właśnie ten komplet – stolik i krzesła dostałam w testamencie. Ciotka mi zrobiła zapis testamentarny, o czym nie wiedziałam. I tam mi było dobrze. A potem prosto od niej jechałam już w Tatry, w góry. Pojechałam ja w te góry na ten kurs dla początkujących, potem tam dojechała też Elka, bo ona szła na kurs dla zaawansowanych. I potem... Oni mieli z tego kursu dla zaawansowanych taki paszport zbiorowy i już się zaczynało to przykręcanie śruby, i oni szli na Słowację na dalszą część tego obozu.Ale tymczasem jesteśmy na początku tego obozu dla początkujących, gdzie podzielono nas na grupy, gdzie są instruktorzy. Idziemy na te wspinaczki i okazało się, że ja jestem tu. Ja to odkryłam. To jest dla mnie. To specjalnie dla mnie zrobiono tą wspinaczkę. Ktoś wymyślił. A byłam bardzo wygimnastykowana, bardzo chuda, bardzo taka no zręczna w jakiś tam sposób. Potwornie słaba. Słabe ręce. Nogi nie. Nogi mniej, ale ręce strasznie słabe. Tak że ja wszystko musiałam nadrabiać zręcznością i taką gimnastyką na ścianie. Tam gdzie inni... Ktoś się tam łapał za dwa chwyty i prawie że wciągał, to ja na paluszkach, delikatnie. I zbierałam niesłychane pochwały. Największe tam tuzy i ludzie, co to... Rozmiłowana w nich byłam do nieprawdopodobnych granic zupełnie. Taki był tak zwany... Z Elką mówiłyśmy na niego „wódz”. Więc wódz mnie pytał: – To jak, Teresa, kochasz ty mnie czy nie kochasz? A ja mówiłam: – Kocham cię, wodzu, jak harcerka Zawiszę. On się strasznie obrażał i tak żeśmy sobie rozmawiali. Ale tak naprawdę to było tak, że ta wspinaczka to było coś, co mnie właściwie uratowało.I znów w takim dziwnym splocie. Z jednej strony właśnie jako ta szansa na jakieś takie szybkie umarcie, że się tak wyrażę, a z drugiej strony zachwyt, fascynacja. Po latach, właśnie niedawno temu, taki mój jeszcze przyjaciel z dziecinnych lat mi powiedział, że (14; 00:20:00) po wojnie spotkaliśmy się w tym okresie, kiedy ja byłam rozparzona tymi górami, a on był takim grzecznym sobie harcerzykiem. Też miał swoje. I jak ja mu opowiadałam o tych górach, to on to teraz, jako stary pan, nazwał erotyczną opowieścią. Że ja byłam... Po prostu byłam rozdygotana z jakiejś chorej miłości do tych gór.I potem to tak poszło przez kilka lat. Ale jeszcze przed tym, już w tym pierwszym okresie, w pierwszym roku, po kursie... Nie, nie po kursie. Jak się skończył kurs dla początkujących, to była taka odprawa i ocena wyników. I dwie osoby: Marek Karpiński – ważna postać dla tych spraw górskich; zabił się bardzo szybko – i Teresa Hildt zostali wyróżnieni przeniesieniem na kurs dla zaawansowanych. Ale tylko na tą polską część, bo nie byliśmy w tym wpisie paszportowym. Nas nie było. Więc znów tydzień cudownych wspinaczek, już trudniejszych, bo to dla zaawansowanych.Elka się bardzo źle czuła wtedy już w górach. Nie to, że fizycznie. Tylko okazało się, że ona nie przeskoczy tego, co wyobrażała sobie, że przeskoczy. Nawet muszę powiedzieć, że chyba jej trudno było na mnie patrzeć. Bo ja już o niczym nie myślałam, tylko o tym, żeby chodzić, żeby było wspaniale, żeby mnie pochwalili. Bla bla bla bla.I skończył się ten tydzień. Oni poszli na Słowację. Ja zostałam tutaj, kompletnie nie zaspokojona tym, co dotąd przeżyłam. Więc sobie znalazłam takiego chłopca z tego kursu dla początkujących. Stasia, który to Staś no tak zdradzał pewne skłonności ku mojej osobie, które natychmiast wykorzystałam. Cynicznie i podle kazałam mu pójść na wspinaczkę ze sobą. I to jeszcze tak, że: – Ale wiesz, Stasiu, ja lepiej się wspinam niż ty, więc ja będę szła na pierwszego. Nie wiem czy pani to wyłapuje, o co tu chodzi? Wie pani coś o wspinaczce?AZ: Troszeczkę.TH-W: Tak? Chodziła pani po górach?AZ: Nie, jeszcze nie.TH-W: Nie. W każdym razie...AZ: Niezrealizowane marzenia.TH-W: Słucham?AZ: Niezrealizowane marzenia.TH-W: Niezrealizowane. Tak, takie miewamy w życiu.W każdym razie jest koło Morskiego Oka taka duuża formacja Żabich, różnych... Żabi Wyżni, Żabi Niżni i jest Żabi Jar, który sprowadza... Tak, Żabi Jar, zwany potocznie kanionem, który wyprowadza na którąś tam Żabią przełęcz. Bo to one też tam są rozmnożone. Tak mi się wydaje. I poszliśmy na tą wspinaczkę. Ja pierwsza, Staś grzecznie drugi. Była jakaś tam, taki próg kilkunastometrowy, bardzo stromy. Może kilkumetrowy. Staś stał na dole i mnie asekurował. A ja tylko pamiętam, że szłam, szłam, szłam, a potem zobaczyłam niebo, a potem zobaczyłam kłębiące się czarne motyle i już nic nie zobaczyłam więcej, bo poleciałam Stasiowi do nóg jak worek kartofli. Bardzo się potłukłam.Ze śmiesznych rzeczy to tylko były takie, że...Tak mi potem opowiadano, kiedy strasznie się... Gdy już wyzdrowiałam, już był następny rok, ja przyjechałam do Morskiego Oka i ogromnie mi się nie podobała poufałość ze strony jednego z nieznanych mi zupełnie chłopaków. Co on sobie wyobraża i tak dalej. I go rugnęłam. A on mi na to odpowiedział: – No wiesz, ja mam wszelkie do ciebie prawa. – A to jakie? Jakie pan ma do mnie prawa? Jakoś w ten sposób. – No wiesz, niosłem cię nie wiedzieć jak długo na bambusie. Wprawdzie byłaś okropna, cała zakrwawiona i zarzygana, ale jednak jakieś tam znaki życia dawałaś. I tak jakoś potem się bardzo polubiliśmy, bardzo taki znany tutaj był facecik.I on mi właśnie opowiadał taką śmieszną rzecz. Że jak oni mnie nieśli na tym bambusie, toż podobno rzeczywiście przedstawiałam... Wie pani, jak bambus wygląda? To jest kij aluminiowy, to znaczy wtedy był. Teraz to już zupełnie inaczej wygląda. Kij aluminiowy gruby, składany z części, tak żeby można było go przenieść w plecaku, do którego przyczepiało się siatkę na całej długości tego kija i w tej siatce, jak ryba, leżał ten umrzyk albo ten denat przyszły. I trochę się huśtając, bo końce tego bambusu chłopaki brali na ramiona – on tam miał taką wyściółkę. I tak to się niosło między tymi... W każdym razie nieśli mnie. Ja nie bardzo reagowałam. Nie, nie reagowałam i oni mnie właściwie skreślili. Nie wiem, w jaki sposób, ale już pogotowie było zawiadomione, już karetka tam do szpitala czekała. Wszystko było przygotowane. Ale w schronisku było masę ceprów i wiedzieli już, że był wypadek. Potem zobaczyli, że niosą już. Więc to wszystko wyległo przy ścieżce. I wtedy któryś z tych chłopaków przytomnie wziął poły tego koca, w którym ja leżałam i zarzucił na wierzch tego bambusa. Bo stanowiłam bardzo brzydki obiekt. I wtedy jakieś babsko powiedziało: – O, chyba umarła, bo jej twarz zakryli. I ja dostałam... Ja to dosłyszałam i dostałam tak nieprawdopodobnego ataku śmiechu, że, jak mi powiedzieli, o mało nie rzucili tego bambusa i nie uciekli w kosówkę. Ale jakoś mnie donieśli.Byłam poharatana bardzo. Staś był idealnym opiekunem. Staś jeszcze próbował w Warszawie się mną potem opiekować, ale... To wszystko jednym słowem... Bardzo mu jestem wdzięczna do dziś, oczywiście, ale nic między nami nie zaiskrzyło takiego. I tak był ten pierwszy rok.A potem były już kolejne lata, kiedy już byłam... Zawsze byłam wariatka. Ciągle stawiali mnie w tym klubie wysokogórskim przed jakąś komisją, która mi spuszczała jakieś manto za głupie zachowanie. Za ten zresztą... Wtedy, jak ja miałam ten wypadek, a cała warszawska stawka była na Słowacji, to ktoś tam się dowiedział, że tu był wypadek w górach i że dziewczyna się zabiła, naturalnie. I szef tamtej całej grupy powiedział: – O Jezu, ta Hildtówna, no na pewno Hildtówna. No bo kto jest taki głupi, żeby się zabić? Hildtówna. Tak że wszyscy doskonale identyfikowali moje jakieś talenty z jednej strony, a z drugiej strony takie...I tak to wszystko szło, szło. Ja się tu zapisałam na archeologię do profesora Michałowskiego. I mało bywałam bardzo. Tak że profesor Michałowski, który szybko mnie rozgryzł, wchodził na przykład zimą na seminarium... Nas tam było strasznie mało. Tak się rozglądał i: – O, widzę, że mamy nową słuchaczkę. Może pani nam się przedstawi? Wskazywał na mnie. A ja opalona, prosto z gór, wstawałam i mówiłam: – Panie profesorze, ja tu już jestem od pół roku studentką. – Tak? Jakoś nie miałem przyjemności pani zauważyć. Więc siadałam jak niepyszna. Tak żeśmy się bawili. On świetnie wiedział, co jest grane. I ja wiedziałam, że on wie. Ale to było silniejsze ode mnie. Ja po prostu musiałam w te góry jeździć.A potem tak powolutku... Właściwie się zaczynał ten drugi, kolejny rozdział życia, bo się pojawił chłopak, który, jak twierdził... Zawsze twierdził i to publicznie zeznawał, że jak mnie zobaczył, wściekłą zresztą i nabuzowaną... Bo następnego dnia był jakiś egzamin na przewodnika tatrzańskiego. To było w rok później. Nigdy w życiu nie byłam przewodnikiem ani przez pięć minut, ale egzamin musiałam zdać. U Zosi Paryskiej takiej, papieżycy górskich spraw w Zakopanem. I byłam wściekła. I on twierdzi, że jak na mnie spojrzał, to powiedział: – Tak, to będzie moja żona. Dla pewności jeszcze podszedł i zapytał: – Czy koleżance nie trzeba pomóc? Bo on już był doświadczony. Ja powiedziałam: – Nie trzeba. I na tym się skończyło pierwsze spotkanie, które ja oczywiście zupełnie wypuściłam z pamięci. (14; 00:30:00) Ale następnego roku znów się... Bo on był z Krakowa. Znów to się powtórzyło i tak po chwili się okazało, że jednak będę tą żoną.I chodziłam po górach do momentu, kiedy... A wcale nie tak szybko, bo dopiero po prawie trzech latach zaczęła być mowa o dziecku. Znaczy, pojawił się zadatek na dziecko. I wtedy trzeba było zerwać z górami. A był to taki rok, kiedy zaczęli nam się przyjaciele tłuc. Przyjaciele i ważniejsi od nas ludzie. To był rok, kiedy Wawrzyniec Żuławski się zabił w Alpach. To był rok, kiedy tutaj taki Pysiek Czarnecki i Tadek Strumiłło się zabili w Tatrach już. I jeszcze ktoś i jeszcze ktoś. I bardzo szybko Janek Długosz. Też w tym samym jakimś… Klamrze czasu. Zwany brzydko „Palantem”. I Pysiek zostawił... Czarnecki... Zostawił maleńkie dziecko. Strumiłło chyba żonę w ciąży. I ja zapowiedziałam: – Nie wiem jak ty, ale ja... Moja noga w górach już nie postanie. Moje dziecko nie będzie... Nie zrobię z mojego dziecka sieroty. I on natychmiast stanął też przy mnie i to był... Od tego momentu już żeśmy się nie wspinali. A ponieważ byliśmy rozpaczliwie biedni, więc też i nie jeździliśmy w Tatry. Co może było dobrze, bo tak to nas by, bo ja wiem, to... Może byśmy się załamali. W każdym razie to już ucięło zupełnie i to był rok 1956. Więc jak to dawno temu, Boże. Pięćdziesiąt kilka...AZ: W którym roku państwo wzięli ślub?TH-W: Myśmy wzięli ślub w 1953, a w 1956, pod koniec 1956 urodziła się Joasia. Tak że jak na to, że byliśmy młodym małżeństwem, to troszkę to trwało i wcale nam się do tego dziecka nie spieszyło. I tak...AZ: A pani mąż jak się nazywał?TH-W: On jest Węgrzynowicz, właśnie był. I miał na imię Zenek. Zenon Jan Piotr, coś tam. Taka cała historia...(15; 00:00:00)TH-W: No więc wracam do Maczkowa. Otóż Maczków był taki szalenie i konsekwentnie czysto polski. Nie było ani jednego Niemca. Wszystkie urzędy, wszystkie instytucje użyteczności publicznej były polskie. Z tych użyteczności publicznych no to potrafię wymienić kościół z polskim duchowieństwem i szkołę. Bo ta mnie najbliżej dotyczyła.Ja tam według jakichś ich obliczeń poszłam do pierwszej gimnazjalnej. Nie, może i nie. Nie, cofam. Nie jestem pewna. Poszłam do jakiejś klasy, gdzie oprócz takich mniej więcej dopasowanych wiekowo ludzi jak ja, (proszę się częstować) byli też ludzie właściwie dorośli zupełnie, chociaż pewnie młodzi. Było bardzo dużo mundurowych. To byli głównie... Była to młodzież z AK, która już w czasie pobytu w obozie niemieckim, ale wojskowym typu stalag już otrzymywała jakieś umundurowanie. Jak nie to później. Ale to były też takie młodziki i trochę było młodych, ale cywilów. Jeżeli chodzi o ciało pedagogiczne, to nie pamiętam nic poza tym, że był taki jeden nauczyciel, którego ogólnie żeśmy nie cierpieli. Bardzo nam było dobrze w tym zjednoczeniu przeciwko.I co ja mogę jeszcze powiedzieć? Aha. To Haren, jak sama nazwa wskazuje – czyli Haren am Ems to oznacza, że leżała nad rzeką Ems. Ta Haren. Przy czym tam przeżyliśmy małą powódź. To znaczy ta powódź nie była mała, ale myśmy mieszkali na takim bardzo wysokim bulwarze. Okna wychodziły na Ems. To było moje pierwsze zetknięcie z powodzią, która podpływa przez chodnik. Ale to nie była taka katastrofa. Wiem, że te mieszkania były przydzielane. Nam się trafiło mieszkanie na początku świetne, bardzo ładne, nowoczesne, z którego... To prawdopodobnie były jakieś względy, którymi nas trochę otaczano z racji tego, że to wszystko załatwiał generał Głuchowski. I tam były szczury. I ja, lubiąca wszystkie zwierzątka od komarów do żyrafy, właściwie nie byłam specjalnie... Nawet mi się marzyło, że je obłaskawię, ale dorośli tak zwani – jak wtedy o nich mówiłam – nie byli radzi i dostaliśmy drugie mieszkanie, właśnie to na bulwarze. Ono było bardzo duże, ale było takie trochę staroświeckie. Wielkie pokoje, wysokie sufity i dosyć ciemno, bo na bulwarze rosły jakieś drzewa.Mniej więcej tyle pamiętam. Może jakbym się zaprogramowała, może bym wymyśliła coś więcej na temat Maczkowa. I, jak mówię, mam taką fotografijkę tego naszego roku nauki. A może całej szkoły? Bo tam pełno dzieciarów jest na tym zdjęciu. Znaczy takich dorosłych dzieciarów. I tam doznałam – nie wiem, czy takie rzeczy się mówi – pierwszych względów ze strony mężczyzny. Mężczyzna był straszną postacią, ponieważ wyrósł na Henryka Gaworskiego. Mówi pani coś to nazwisko? Najbardziej obśmiany poeta PRL-u. Straszny podnóżek tej. Ale ja go już na szczęście wtedy nie znałam. Po prostu obdarzał mnie pewnymi względami, co przejawiało się na przykład w takim stwierdzeniu: – Jak cię pierwszy raz zobaczyłem, to pomyślałem sobie: A cóż to za chuda miotła na krzywych nogach? Ale wcale nie wiedziałem, że ty jesteś taka fajna. Więc tego typu komplement w czternastym roku życia to jednak jest ciężki policzek. To tyle pamiętam z Maczkowa. Jeżeli ktoś by ten temat robił, to niech wiele więcej się po mnie nie spodziewa.AZ: A co mama robiła? Pamięta pani?TH-W: Tam w ogóle się nic nie robiło. Tam. Tam było jakieś takie oczekiwanie w niepewności na to, co dalej. Nasi towarzysze, państwo Rudzcy ciągle poszukiwali śladów syna, nie wierząc jeszcze w jego śmierć. A... Nie. Mama gdzieś pracowała, dlatego że pamiętam odwiedziny takich różnych dość starych panów oficerów. Taki przychodził ksiądz kapelan, po którym został mi pasjans, całe życie zwany księżowskim. Bo mama była pasjansiara. Przychodził major – on był wtedy – Wasilewski. On był dowódcą pułku. To się chyba nazywało kawaleria zmotoryzowana. Pułk bardzo znany z bitwy pod ? (15; 00:06:07), pod innymi... Oni się okryli dużą sławą tam. I to wszystko musiało być jakoś przez Głuchowskiego. No bo skąd? Albo właśnie mama gdzieś była zaczepiona i po prostu, ponieważ tam tej inteligencji nie było znowu tak strasznie dużo, więc takie więzy pomiędzy ludźmi tej grupy społecznej powstawały. Nie wiem.Nie wiem, czy mówiłam w jaki sposób myśmy wyszły z tego... Wspominałam, że przyjechał po nas taki adiutant właśnie generała Głuchowskiego i tak dalej. I byłyśmy w tym pierwszym pułku artylerii motorowej, czyli Pamocie, w skrócie mówiąc. I to właściwie byłoby tyle. Już ten rozdział maczkowski chyba można zamknąć, bo...AZ: A sklepy? Były tam sklepy?TH-W: Nie pamiętam. Nie wiem, czy nie było to systemem przydziałów, jakichś kartkowych czy coś takiego. Może żyją jeszcze ludzie starsi ode mnie, którzy się otarli o Maczków. Wiem, że było jakieś takie nieformalne towarzystwo ludzi z Maczkowa. Tu na terenie Warszawy. Bo ktoś z mojej dalekiej, dalekiej, dalekiej rodziny nawet robił jakieś aluzje, że ja powinnam się z nimi skumać i tak dalej. Ja, jak to ja, oczywiście nie. Ale gdyby komuś na tym zależało, to wprawdzie ten pan, który wiedział o tym Maczkowie, nie żyje już, ale żyje jego żona – moja cioteczno-cioteczna siostra, która zna w ogóle środowisko kombatanckie i wszystko, co na tej glebie powstawało. Więc też i jakieś koła zainteresowań i tak dalej. Ona może skierować do tych... To tak nawiasem mówiąc.(16; 00:00:00)TH-W: Ślub 13 lutego 1953 roku. Był to ślub cywilny i żadnego innego nigdy nie było. Był trzynastego i w piątek, co nas całe życie szalenie radowało i nawet był taki okres, że jak wypadał piątek, 13 lutego, to myśmy robili jakąś małą wódkę czy jakieś inne małe rozrabianie. Tak to było. I teraz... Teraz właściwie nie wiem, do czego mam nawiązać. Dziecko rosło, mój mąż był...AZ: A dziecko urodziło się kiedy?TH-W: Dziecko się urodziło 24 sierpnia 1956 roku.AZ: Joanna?TH-W: I mówiłam o tych dziwnych okolicznościach, o tej siostrze Teofili... Nie mówiłam? Bo to ciekawe po prostu. Jedno z takich dziwnych przeżyć mojego życia. Ona się urodziła jako wcześniak ośmiomiesięczny, co wtedy... Bardzo źle się o tym mówiło. Urodziła się za wcześnie niewątpliwie dlatego, że ja się tak strasznie miotałam w celu zdobycia mieszkania. Kompletnie daremnym. I zamartwiałam się tym śmiertelnie.Mieszkaliśmy... Mówiłam coś o mieszkaniu? Mieszkaliśmy wtedy, kiedy ona się zaczęła, na Hożej w takim wielkim siedmiopokojowym przed wojną mieszkaniu mojej ciotki Kubickiej, które było poszatkowane...Czemu się pani śmieje?AZ: Nie, bo znam profesor Kubicką.TH-W: Aha, ale to nie to. Zupełnie nie to. Ciocia Niusia Kubicka była bezdzietna. Znaczy miała dziewczynę, ale źle to poszło.W każdym razie to było mieszkanie zagęszczone ponad miarę, bo oprócz ilości pokoi... Każdy z tych pokoi miał nieprawdopodobny metraż. A w pewnej chwili ogłoszono... To Gomułka chyba zrobił... Nie, wcześniej. Bo Gomułka to jest 1956 rok, czyli właśnie narodziny naszej małej. A to było wcześniej, że będzie zagęszczane według metrów kwadratowych, nie według izb. I wobec tego my, którzyśmy się tułali od przyjaciół do przyjaciół, od wakacji czyichś i wyjazdów... Ale to wszystko było strasznie doraźne i ja trochę u mamy, on gdzieś u swoich krewnych. I nagle nas zaproszono do zajęcia metrów w pokoju ogromnym, który był salonem i to był pokój przechodni. Przechodni od korytarza, nazwijmy go, do pokoju, który zajmowali na początku mój stryj i ojciec, a po śmierci ojca już tylko stryj. Natomiast przedwojenna gosposia stryja mieszkała w tymże salonie, ale odziedziczyła po jakiejś firmie, która tam była troszeczkę tylko, taki drewniany kantor przy oknie. Ona miała okno i miała ten kantorek. A my... Po przekątnej szło przejście tam z przedpokoju, a myśmy mieli ten kąt bezokienny. Ja go ślicznie zabudowałam przy pomocy szafy i jakiegoś... Już wiem. Kupiłam flagi, zużyte flagi. Uprałam je. One były pozaciekane, bardzo były interesujące. Druga ściana... Dwie ściany były prawdziwe, a tu była szafa i od niej do ściany pręt i wisiały te szmaty.A ja oprócz pracy zawodowej w tej archeologii, biegałam jak dzika, próbując coś załatwić. Mój mąż umył ręce. Był w ogóle za młody, za szczeniacki do tego wszystkiego i twierdził, że to nic nie da. To on woli pracować więcej niż tracić czas, tak jak ja traciłam. Bardzo czasem...AZ: A mąż pracował jako...?TH-W: On pracował wtedy jeszcze chyba jako laborant albo młodszy technik w różnych miejscach. W każdym razie to chodziło o analizy... Na przykład pracował w takiej przychodni, gdzie badano mocz, krew, kał, różności takie paskudne, w Pruszkowie. Potem już w Warszawie. Ale tu dat żadnych ja nie stwierdzę. Nie chwytam już.W każdym razie to się odbyło tak... Traktowano... To osobną książkę można napisać o tych moich poszukiwaniach, gdzie się spotykałam z ludźmi nadzwyczajnymi i z okropnymi. Potem się wycwaniłam i każdemu okropnemu mówiłam, że w nim cała nadzieja i tylko on jest znany na mieście jako człowiek, który ratuje i tak dalej. Ale słyszałam takie rzeczy: – Bo wam się, szczeniarom, wydaje, że za każde dziecko powinnyście dostawać prezent. I to prezent w postaci mieszkania. Na przykład takie wejścia. Ale były najróżniejsze.I pewnej nocy okazało się, że, jak to się brzydko mówi, nie znoszę tego, wody odeszły tam na tej Hożej. Ja głupia jak but. Zamiast coś zarządzić wokół siebie, to ja wysłałam mojego męża po mamę na Mokotów. Mama się zjawiła, ale ona sama nigdy nie rodziła. Więc też dwie idiotki. Ale nie mniej była na tyle przytomna, że kazała mojemu mężowi biec po przyjaciela, który był taki prawie medyk. A ten trzeźwo powiedział: – Prędko pogotowie, bo przecież ona będzie ronić. I przyjechało to pogotowie. I bardzo to był zły poród. Przede wszystkim trwał trzy dni, co wrogowi nie życzę. Był takk zwany na sucho. I jeszcze się okazało, że to małe biedactwo leżało buzią do góry, zamiast łebkiem. Więc same niepowodzenia. Wtedy żadne cesarskie nie były w modzie. W końcu urodziłam tę dziecinę. Dziecinę obejrzano i mimo moich twierdzeń, że to jest równy miesiąc plus jeden dzień według opinii lekarza za wcześnie, to jednak...Może ja się niepotrzebnie wdaję w te szczegóły?AZ: Nie szkodzi.TH-W:...to jednak to jest już donoszone dziecko i idzie na oddział normalnych dzieci. Ja natomiast przy... Nie chciało się odkleić łożysko, więc je tam wydłubali i dostałam podobno bardzo takiego spektakularnego, nazwijmy to, krwotoku, z którego mnie wyciągano długo. I potem się zaczęły na siebie różne makabry nakładać. Po pierwsze tak: po drugiej czy trzeciej transfuzji ja dostałam wstrząsu anafilaktycznego, ponieważ coś tam w podgrupach krwi było nie tak. Spadłam z łóżka, straciłam przytomność, drgawki, cuda niewidy. Wyratowali mnie z tego. Tylko zaczęłam strasznie gorączkować. I ta gorączka nie chciała mnie opuścić. A przynosili mi tą dziecinę do karmienia. I to cały czas spało. Mówili: – Nic. Nic. My ją dokarmiamy odciąganym mlekiem od innych kobiet. I wszystko tak to trwało do momentu, kiedy zjawiła się młoda pani pediatra, która tą grupą dzieci się opiekowała i powiedziała: – Wie pani co? Ja myślę, że pani powinna się z nią wypisać do domku, bo w domu to ona będzie miała lepszą opiekę. Ja nie miałam domu.Aaa... Bo jeszcze nie powiedziałam pani, że ja, będąc w ciąży, przez czerwiec i lipiec prowadziłam wykopaliska nad Bugiem. I całkiem się dobrze tam czułam. Ale jak wróciłam do Warszawy, to się okazało, że z tej ogromnej czterdziesto- chyba siedmiometrowej landary, w której mieliśmy kąt, ktoś usunął piec. To był dom przed wojną z kaloryferami. A po wojnie ludzie do kanałów tych wywietrznikowych wprowadzali piece. I tutaj stał wielki piec stałopalny. Taki cały w kaflach, tak że taki trzymający ciepło. Myśmy... Ja nie przypominam sobie, żebyśmy tej zimy, którą tam spędziliśmy, marzli. Ten piec został usunięty. Na moje pytanie: – Co się stało? – okazało się, że mój stryj kazał ten piec usunąć, bo powiedział, że on nie życzy sobie bachora w sąsiednim pokoju. A przecież jak tutaj będzie tak zimno, to ona go nie wychowa. Si.AZ: A to ten stryj, brat ojca?TH-W: Brat ojca średni, ten wychowywany na dziewczynkę. (16; 00:10:00) I moje przerażenie i tak dalej. I przy całej ohydzie postępowania stryja, równocześnie dużo młodsza od nieżyjącego mojego ojca wtedy już kuzynka, która tam zajmowała też duży, ale nie taki olbrzymi pokój, przyszła do mojego męża, nie do mnie i powiedziała: – Nie martwcie się tak strasznie. Jak dziecko się urodzi, to my się zamienimy. Ja będę mieszkała tu, a wy będziecie mieć samodzielny pokój. Z kolei ta gosposia Helenka, która mieszkała w tym kojcu dziwnym... Ta już zwróciła się do mnie którejś nocy: – No niechżesz pani tak strasznie nie płacze. Jakoś je razem wychowamy. Tak że ludzie byli nadzwyczajni. Różni, bardzo różni. Ale ten wstrząs tego pieca i to wszystko zrobiło swoje i dziecina...Pani pediatra właśnie mi powiedziała, że: – Dziecko tu się kiepsko karmi. To wszystko zorganizujemy, żeby pani miała mleko, ale żeby ona tu nie była. I ja wpadłam w popłoch. Gdzie ja mam wrócić? Przecież ja nie mam domu. I mama się wtedy bardzo źle czuła, więc wiedziałam, że wprowadzenie się z bachorem do niej... Sama nie powiedziała ani słowa (zachęta do poczęstunku) na ten temat, że mogłabym z tą dziewczyneczką malutką do niej trafić. Ale wiedziałam, że przyczyną tego jest to, że się czuje bardzo, bardzo źle. Ona miała taką wadę serca wrodzoną i tak dalej. I zaczęłam beczeć po tym zaproszeniu do wypisania się na własną prośbę. Bo jeżeli o mnie samą chodzi, to jeszcze mi w ogóle nie pozwolono nawet wstawać z łóżka. To jak ja mam wziąć to dziecko – to już chyba było trzy tygodnie – i się przenieść na własne śmiecie, których nie ma.I wtedy do tego pokoju zajrzała doktor Frankowska, wieloletnia przyjaciółka mojej mamy, a równocześnie ona była takim konsultantem tego szpitala od spraw... Lekarz okulista od spraw oczu noworodków. Czy te dzieciaki są zdrowe, czy nie? Czy widzą, czy nie widzą? I zawsze do mnie przychodziła w ten swój dzień. I tutaj weszła i też pamiętam taką rozmowę: – A czego ty beczysz? No to jej powiedziałam. – Chwileczkę. Poczekaj. Nie płacz. Ja się zorientuję, o co tu chodzi. Nie skomentowała tej sprawy. Wyszła i wróciła po jakimś czasie z panią docent Brzozowską albo Brzezińską, która była szefem wszystkich pediatrów, która usiadła koło mnie i powiedziała: – Droga pani. Nie ma mowy o żadnym wypisywaniu się stąd. Ja dziecko zbadałam. Dziecko jest w złym stanie. Dziecko już drugą dobę nie łyka. I teraz rozmawiamy poważnie. Będziemy jej zaraz, małej, podawać sondę do żołądka. Jest wóz albo przewóz. Jeżeli dziecko zwróci to, co jej damy, to już nie ma ratunku. Nie ma metody na pobudzenie jej do życia. Ale jeżeli po dwóch godzinach nic się nie wydarzy, do dwóch godzin, to znaczy, że będzie żyła. Tylko pani tu z nią zostanie oczywiście.A potem to już było tak, że one wyszły. Ja uprosiłam moje towarzyszki z pokoju, żeby mnie zwlekły z tego wyra. Aha, bo ona mi powiedziała, że to będzie na oddziale wcześniaków. Że dziecko ma ewidentne cechy wcześniacze. Nie ma paznokietków u stóp, u palców stóp i nie ma zamkniętej pupci. Więc że to jest w ogóle nieporozumienie, że ono było tam, gdzie było. I one mnie... I ja wiedziałam, że oddział wcześniaczy – bo cały czas przez otwarte drzwi było widać – jest tuż przy naszej tej salce. One mnie wywlekły z tego wyra. Pod oddziałem wcześniaków leżały butle tlenowe, no więc posadziły mnie na tych butlach tlenowych, a ja stwierdziłam, że ja bardzo dobrze chodzę i czego tu ode mnie chcą. Więc poszłam do telefonu, żeby się jakoś rozładować i zadzwoniłam do pani Marii.Pani Maria to była... Ja pracowałam wtedy w Ministerstwie Kultury i Sztuki. Nazywałam się dzielnie starszy radca, co bardzo wywoływało paroksyzmy śmiechu w moim otoczeniu. A pani Maria była, nie wiem, czterdzieści lat ode mnie starsza? Niedługo potem poszła na emeryturę. Była bardzo mądra. Była bardzo ceniona tam. Ostra, twarda, bez uśmiechu kobieta. Z jakiegoś powodu była niesłychanie dobra dla mnie i serdeczna. I ja do niej zadzwoniłam. I już rycząc na cały głos, powiedziałam: – Pani Mario, dzwonię, bo nic się nie udało. Ja jestem po krwotoku i zaraz tutaj sobie umrę, bo tak postanowiłam. Moje dziecko prawdopodobnie w ciągu najbliższych dwóch godzin umrze. I bardzo dobrze, bo my przecież nie mamy dokąd wrócić. A pani... To trochę inaczej brzmiało. To ja teraz tak poetycko to opowiadam. A pani Maria niewiele myśląc złapała za telefon i zadzwoniła do działu socjalnego Ministerstwa Kultury i Sztuki na Krakowskim. Jak się okazało, dział socjalny tego dnia po południu miał komisję przydziału mieszkań. I nawrzeszczała na nich. – Widzicie, do czegoście doprowadzili? Przedwczesny poród, dziecko prawdopodobnie nie będzie żyło, ona nie chce żyć, ona nie ma dokąd wrócić, nawet gdyby obie przeżyły, i tak dalej. I ja dostałam... Ja dostałam pokój z kuchnią, a raczej, jak mówiła moja mama, pokoiczek z kucheneczką. Ale jaki piękny! Na Rynku Nowego Miasta w tym domu, w którym... Jedynym, który ma balkonik. I to był nasz balkonik. Na pierwszym piętrze. Potem pisałam takie wierszyki o tym dla mojej Joasi, że właśnie jest taka kamieniczka śliczna. I to był jeden cud. Ale ten cud... Dopiero o nim się dowiedziałam naturalnie dużo później. Dowiedziałam się zresztą w ten sposób, że wieczorem na oddział wparowała salowa, cała w płomieniach, że: – Proszę pani, tu pani Węgrzyniak, tu coś się musiało stać, bo nigdy nikogo nie łączą na oddział. A to telefon z miasta do pani na oddział. Myślę sobie: Koniec świata, mama. Ale znów... Bo już mi strasznie srogo zakazali chodzić jeszcze wtedy. Więc powędrowałam ja do tego telefonu i usłyszałam głos naszego – on był ubekiem, jak się potem okazało – człowieka, który był tam czegoś dyrektorem administracyjnym. Baliśmy się go wszyscy jak ognia. Chamuś ostatniego rzędu. I ten chamuś mówi: – Pani Węgrzynowicz, pani wie, co się stało? Ja mówię: – Nie wiem. – Pani dostała mieszkanie, wie pani? I ja pamiętam swój bełkot: – Ojej, panie dyrektorze, jak ja pana kocham. – Co pani za głupstwa opowiada? Bo on był zimny cynik. – Ja tu dwie godziny do pani próbuję się dodzwonić, a pani mnie opowiada, że mnie pani kocha. – Pewnie, że kocham – ryczałam już zalewając się łzami. Więc to był pierwszy cud.A drugi cud to był taki, że siedzę ja na tych butlach i... Na początku jeszcze, sam początek mojego siedzenia. I otwierają się drzwi i wychodzi młoda, szczupła, z burzą czarnych włosów i jakąś piękną tutaj tą częścią – oczy, brwi, rzęsy – młoda kobieta. Bo reszta to jest maska. W fartuchu. I mówi: – Co pani tu robi? A sama sobie dopowiada: – A ja się domyślam. Pani jest matką tej malutkiej, którą karmiliśmy sondą, tak? To ja mówię, że tak. – To proszę mi tu nie płakać, bo ja jestem Teofila, człowiek szczęśliwy. I ja... Mnie dzieci nie uciekają. Jak widzę, że któreś jest niewyraźne, to je chrzczę z wody swoim imieniem Teofila – Bogu miła. I nad pani małą już swoje czary wykonałam, wszystko będzie dobrze. Zamknęła drzwi. I minęły dwie godziny i wyszła Teofila przepiękna już bez maski i powiedziała: – Wszystko dobrze. Mała śpi. Będzie żyła. Ja jeszcze teraz mam trudności z mówieniem o tym. – Proszę iść do łóżka. Ja już nie wiem, czy ja wtedy beczałam, czy nie. (16; 00:20:00) W każdym razie to był ten drugi cud. A właściwie pierwszy w kolejności.I potem już poszło. Potem już poszło normalne życie z chorym dzieckiem. Dzieckiem, które miało wszystkie objawy choroby bezglutenowej, więc w tych warunkach, kiedy myśmy zarabiali po kilkaset złotych, jedno i drugie, to... I nie można było, przecież nie mogłam rzucić pracy, bo co by potem było w życiu? Więc było jakieś użeranie się z płatnymi pomocami. Ja miałam skrócony, jako karmiąca, co nie było prawdą oczywiście, nie karmiłam tego dziecka już. Ale przysługiwał mi skrócony dzień pracy. Więc na te kilka godzin. I też znów to były doświadczenia, jak ze złej powieści. Z tymi kobietami. Aż ktoś nam zaproponował panią Ziutę.Pani Ziuta to już był następny cud. To była urocza, starsza pani, która ciągle nam pożyczała pieniądze. Myśmy na pierwszego zwracali. Ale właściwie pani Ziuta, która przychodziła, słodka zupełnie i mówiła: – No, jak państwo sobie radzą? Nie potrzeba troszkę jakiejś małej pożyczki? A myśmy jej dopiero co zapłacili. Myśmy zgarniali z powrotem to, cośmy zapłacili. No w ogóle... Pani Ziuta na przykład rozwiązała nam wakacje dziecka. Bo wraz z siostrami odziedziczyła w miejscowości Legionowo Przystanek drewniany domek ze sporym ogródkiem. I one tam zawsze na lato wyjeżdżały. To ona brała naszą Joaśkę i jechały tam razem.AZ: Cudownie.TH-W: No cudowna osoba. Cudowna. Ona jest pochowana w Chotomowie. To jest taki też cmentarz do Legionowa należący, jak się okazuje. Ja ją tam czasem staram się odwiedzić, jak mogę. Bardzo ją kochaliśmy i jak Joasia doszła siedmiu lat i poszła do szkoły, i to już zaczęło wszystko strasznie drogo kosztować, to musieliśmy się rozstać z nią. Ona poszła opiekować się synkami naszych przyjaciół. A z jej córką, Alą, jestem w przyjaźni do dziś dnia, chociaż to już też jest zupełnie starowina. Nawet przy mnie.Tak to wyglądało, jeśli chodzi o te trudne początki. Dalsze lata nie były łatwiejsze, jeżeli chodzi o bytowanie...(17; 00:00:00)TH-W:...przy czym, naturalnie, to posiadanie tego mieszkania... To był absolutny skarb. Pokoiczek z kucheneczką, jak mawiała moja mama.Potem przyszła bardzo zła rzecz, bo mama umarła w 1960 roku, po wypadku. Najechał na nią motocykl. Ale od początku twierdziła, że to była jej wina. Że ona się zagapiła. Miała kłopoty w pracy jakieś horrendalne. Ona była kierownikiem produkcji w takiej małej chemicznej fabryczce. I tam ktoś narobił jakichś malwersacji, a że ona nosiła tytuł dyrektora technicznego, a to było gdzieś w jakichś kwestiach odczynników, zakupów, coś tego, to ona była pierwsza oskarżona, bo to był przecież komunizm. Więc nie złodziej był winien, tylko ten ktoś z wyższym wykształceniem, który miał... Słyszała pani na pewno o karach śmierci w aferze mięsnej. I to były te czasy. I moje biedactwo wpadło pod ten motocykl. I została przewieziona do Instytutu Hematologii na Chocimską.A Instytut Hematologii był wtedy rozsadnikiem wysiewców żółtaczki zakaźnej. A trzeba było ją tam przewieźć, bo – i to mi umiejscawia rzecz w czasie – mój mąż przestał już pracować jako laborant gdzieś tam po tych... I zaczął pracować w Instytucie Hematologii, który miał swoją działkę naukową u profesora Edwarda Kowalskiego, którego wielbił do końca życia zupełnie. I to już chodziło o badania krwi, ale nie w celu wykrycia czegokolwiek, tylko... Mój mąż stał się dużym specjalistą od budowy krwi i od niektórych czynników krwi. Pamiętam czynnik siódmy i ósmy, o którym się ciągle mówiło, a nie bardzo wiem, co to jest. W każdym razie to były te początki i wiadomo było, że ona tam będzie miała opiekę. Szefową mojego męża była po drodze też profesor Maria Kopeć. To jest moja cioteczno-cioteczna siostra, znana zresztą na całym świecie jako hematolog. W tej chwili już pani bardzo wiekowa, po dziewięćdziesiątce, niestety niewidząca. Wczoraj też byłam u niej, bo staram się co tydzień być co najmniej raz, do czytania. Bo łepek ma taki, świeżuteńki, pyszny. I bardzo się interesuje światem. Więc siedzimy i parę godzin do schrypnięcia... Tak że niech się pani nie dziwi, że ja z taką wprawą. Ja mam wyćwiczony głos po prostu i to dlatego. Tam miała moja mama opiekę. To było duże okaleczenie, ale jakimś przeszczepem do łydki... Bo łydkę miała tak, jak wyjętą łyżką, ten mięsień. Ale to wszystko się ładnie zagoiło. Wróciła do domu. Chyba jeszcze nie wróciła do pracy, jak dostała tej żółtaczki. I w tej żółtaczce już tu na Wolskiej pożegnała się z życiem. I to był rok 1962. I została po niej zapisana na mnie ta część mieszkania na Słonecznej ulicy, którą ona zdołała odwojować jeszcze póki była, póki żyła. To był bardzo piękny, duży pokój z balkonem i z taką nyżą. Jak Konwicki pisuje, że życie spędził prawie w tej nyży, to ja widzę tę naszą nyżę z osobnym oknem, gdzie się mieścił tapczan i tak dalej. I przed wojną to była druga piękna, wielka łazienka, która po wojnie już przez ludzi przed nami mieszkających, została przerobiona na łazienko-kuchnię. Więc oczywiście kuchnia była jakoś tam dość wygodna, łazienka natomiast była haniebna, bez wanny, bez prysznica. Miska, ubikacja. Fatalna. Ale przy tym metrażu... Bo mieszkanie na Nowym Mieście mierzyło summa summarum 24 metry. A mieszkanie na Słonecznej, nie mówiąc o tym, że stało się moją własnością przy baaardzo niskim podatku, ponieważ wzięto pod uwagę i pokrewieństwo i całą życiową wspólnotę i tak dalej, to był skarb. I myśmy sprzedali, czego oczywiście nie wolno było robić wtedy. Sprzedaliśmy? Nie, chyba musieliśmy oddać ministerstwu tamto mieszkanie na Rynku Nowego Miasta. Ale mama zostawiła trochę oszczędności i po jakimś czasie, po chyba dwóch czy trzech latach, udało nam się zamienić, jak to się wtedy mówiło, mieszkanie to na Rynku Nowego Miasta. Tak, myśmy tak zrobili. Mieszkanie na Rynku Nowego Miasta z dopłatą, na dwa pokoje na MDM-ie. Tutaj jak MDM się łamie od Marszałkowskiej, wgłębia. Tam był Orbis, na górze było jedno z tych mieszkań. Ja go nienawidziłam całą duszą. Było nieładne, nieciekawe, okropne. A mój mąż sobie jakoś tam życzył.Nie wiem, czy wolno mi, ale chciałabym tej mojej małej córeczce trochę słów poświęcić. Może ona kiedyś to wysłucha, bo ja jej nigdy o tym nie mówiłam. To było dziecko od małego po dzień dzisiejszy, dorosła kobieta, obdarzona nieprawdopodobnym poczuciem odpowiedzialności. Jak wracałam z pracy, to rzucałam się do domowych robót i szykowania jej dla pani Ziuty na następny dzień. Więc jakieś pranie i tak dalej.Joasia malutka zapytana kiedyś w pociągu: – A co twoja mamusia robi?... Bo nie chciała dać żebrakowi pięciu groszy, które miała w fartuszku. Odpowiedziała: – Dałabym ci, ale moja mamusia jest biedna i nie ma na bułeczki. Schowała z powrotem. Więc ktoś tam roześmiany zapytał: – Co twoja mamusia robi? Na co Joasia odpowiedziała zupełnie zgodnie z prawdą: – Moja mamusia pierze. Bo jak ja wracałam, to się brałam do prania.I jak ona mi bardzo przeszkadzała, to ja ją stawiałam do kąta. I to tak buzią do ściany. Miałam święty spokój. Nie wiem, trwało to dwie minuty czy cztery, po czym mówiłam: – Możesz już wyjść. Nagle ja widzę, że moje dziecko bez rozkazu stoi w kącie. Ja mówię: – Joasiu, dlaczego stoisz w kącie? Przecież nic nie zrobiłaś. – Zrobiłam. – A co? – Nie powiem. – Joasieńko, możesz wyjść z tego kąta. – Nie mogę. Jesce nie. I ona siebie samą stawiała do kąta przez kilka miesięcy. A potem moja mama umarła. Ona była wtedy w Legionowie, bo to było lato. Właśnie z panią Ziutą. I ja po nią przyjechałam, żeby ją zabrać tu do Warszawy, do ojca, coś tam. I ona zobaczyła, że ja jestem mimo upału dość ciemno ubrana i taka nie bardzo w sosie. I zapytała mnie, co się stało. Ja jej powiedziałam wtedy: – Wiesz, babunia umarła. – To przeze mnie – usłyszałam. – Jak to przez ciebie? – Bo ja raz zapomniałam w paciorku pomodlić się za babunię. Ona była wychowywana przez te opiekunki. Mnie się serce rozdarło i rozdziera mi się do dziś dnia, że to maleństwo – ona miała wtedy niespełna cztery lata – że to dziecko siebie obciąża. Więc trochę stawałam na głowie, żeby ją odbarczyć. Nie wiem, czy mi się udało czy nie. Nigdy żeśmy do tego nie wróciły. No więc tak to było.W kolejnym etapie... Myśmy się po śmierci mamy... Myśmy się z tego MDM-u, gdzie mi było tak niedobrze... Zresztą z różnych innych życiowych powodów też, ale to wszystko się składało na klimat mieszkania. I myśmy się przeprowadzili jednak na Słoneczną. Tam ktoś był przez krótki czas z naszych znajomych sublokatorem. Notabene można powiedzieć, że wolontariuszem, bo nie płacił nam za to, ale fajnie było. (17; 00:10:00) A że ten ktoś się jakoś urządził... I myśmy tam zjechali.Potem już była walka z tym mieszkaniem straszna, ale dzięki z kolei mojemu mężowi, który jakoś tam dorósł i tak dalej, udało się... Aaa... Udało się wykwaterować ludzi, którzy zajęli pozostałe pokoje, kuchnię i taką małą służbową łazienkę. Na to się składało mieszkanie to, które myśmy mieli. Sprzedaliśmy tę kawalerkę mamy. Już nigdy do nas nie wróciła, chociaż ja miałam nadzieję, że może odzyskam to mieszkanie w całości, ale się nie udało. A mieszkańców tej drugiej części z ogromną dopłatą właśnie za tą kawalerkę, przeflancowaliśmy na MDM. To już było całkiem lege artis, bo to było kwaterunkowe, a to było nasze. Myśmy mieli pewien luz w załatwianiu tego wszystkiego.I potem już życie się toczyło, aż do lat temu trzy i pół. Moje życie już to była Słoneczna. Zawsze.I co dalej? Ja w „międzyczasie” się parałam tą moją archeologią. Zrobiłam doktorat w... Trzydzieści osiem lat miałam wtedy, trzydzieści dziewięć może już. Wiem, że strasznie się spieszyłam, żeby przed czterdziestką, bo to było już... Uważałam... Taki stary piernik i ten... A potem się tak strasznie spieszyłam z habilitacją. Żeby ją zrobić przed pięćdziesiątką. Co też mi się udało. I...Mąż pracował. A z mężem była ciekawa historia, dlatego że on się tam jako ten starszy technik już pod koniec tego etapu życia, u profesora Kowalskiego tak wspaniale spisywał i miał tyle własnych publikacji i tyle świetnych, różnych pomysłów, że Kowalski... A na to trzeba było też człowieka dużego formatu, żeby sobie głowę zawracał i w ogóle żeby chciał to robić. Wystąpił do Ministerstwa Nauki – nie wiem, komu oni podlegali i komu podlegały te sprawy naukowe wtedy – o zgodę na robienie zaocznego doktoratu przez mojego męża. Bo mój mąż po dwóch latach, trzech latach studiów medycznych z tej medycyny dał nogę, po prostu, w swoim czasie i zajmował się wszystkim na świecie tylko nie studiami. Potem na szczęście trafił znów na tę ścieżkę. Najpierw taką utylitarną w tych różnych laboratoriach. A potem trafił, nie wiem jaką drogą... Wiem. Przez naszego kolegę górskiego, Stefana Niewiarowskiego, który już był pracownikiem u Kowalskiego, a potem został samodzielnym profesorem i tak dalej. A to był kolega z gór, którego znowu on bardzo szanował z powodu tych gór. I tak mój Zenek trafił do Kowalskiego. I wracając do chronologii, to Kowalski zawiadomił go, że istnieje według ustaw... Jest taka możliwość, że tak jak są eksternistyczne matury, mieć eksternistyczny doktorat. Że jest to droga przez mękę, że mało komu się udaje. Dwojgu ludziom się udało w Polsce – mojemu mężowi i takiej pani, która potem była w Instytucie Onkologii szefem rehabilitantów. Nawet przez jej ręce przeszłam kiedyś. Nie wspominając jej, że wiem, jaka była jej droga. I mój mąż się tego podjął. I proszę mi darować, ale ja nie pamiętam, w którym roku on ten doktorat uzyskał. W każdym razie go uzyskał.I dalej był u... Nie, już nie był u Kowalskiego, bo Kowalski nagle umarł. I ten jego zakład objęła profesor Maria Kopeć, o której już wspominałam. Ale nie było to też takie proste, bo w międzyczasie minął rok 1968, w którym to znanym roku Kowalskiego jako Żyda wyrzucono z Instytutu Hematologii. Na szczęście przez znajomości... On nie zamierzał ani przez chwilę wyjeżdżać. Przez znajomości udało się cały jego zespół... Bo cały zespół złożył wymówienie. Nie było człowieka, który byłby w jakiejś mierze choćby fachowcem z tej dziedziny, który by zgłosił chęć pozostania. Wszyscy poszli. I jakiś czas był okres takiego zawieszenia. A potem otwarto zakład w IBJ-ocie – Instytutu Badań Jądrowych. Tyle że nie w Świerku, a na Żeraniu oni mieli taki mniejszy oddział. I na tym Żeraniu Kowalski objął zakład ze swoim dawnym personelem. Więc znów tak troszkę jak w bajce się to wszystko ułożyło. Niestety Kowalski zaraz umarł. I wtedy Maria Kopeć objęła władanie i wtedy dopiero mój mąż zrobił ten doktorat. Ale był już do niego bardzo przygotowany i tą aurą stworzoną przez Kowalskiego... (propozycja herbatki).(18; 00:00:00)TH-W: (kilka nieformalnych zdań przy jedzeniu i włączonym mikrofonie) …Jakoś to potem szło. W tym czasie o żadnym wyjeżdżaniu za granicę naszym nie było mowy, bośmy ciągle byli strasznie źle finansowo. Bo tutaj jakiś archeolog zupełnie nikomu niepotrzebny. Tam wprawdzie może potrzeba społeczna o wiele większa, ale też jakiś naukowiec, jeszcze z jakiegoś lewego portfela, nie wiadomo co. Nie, ale on był w normalnej siatce, więc to niesłusznie mówię, że to było coś przeciwko. Po prostu, pracownicy nauki byli wtedy nędzarzami, chyba że już byli najwyższego stopnia, uczestniczyli w jakichś komisjach, w jakichś obronach, to tam jakieś dodatki leciały.Niewątpliwie lepiej mieli lekarze, bo... Czy jest w porządku, żeby lekarz poświęcał noce na dyżur, czy nie jest w porządku, to jednak to były pieniądze. A archeolog... Jak się śmiałam, jedyna łapówka jaką dostałam, była w szpitalu, kiedy zaniosłam na oddział, na którym sama leżałam, jakąś paczkę od kobitki, której nie wpuszczono, która była na parterze. I wróciłam na ten parter, żeby zatelefonować i poczułam czyjąś rękę w kieszeni szlafroka. Było to, nie wiem, pięćdziesiąt groszy czy... Za fatygę. Ja wzięłam. Uznałam, że drugi raz taka gratka mi się nie trafi. O!A jednak – właśnie mówię – że lekarze... To przecież sami żeśmy nosili jakieś koniaki, jakieś pudła czekolad, jakieś nie wiedzieć co. Tak że jak potem słyszałam o tych awanturach lekarskich, to zupełnie nie potrafiłam stanąć po ich stronie, bo myślałam sobie: A żebyś ty tak chłopcze, dziewczyno, pobył archeologiem. To by ci dopiero było wesoło.Zwłaszcza, że moja archeologia była tą archeologią tak zwaną polską europejską. Żadne tam Egipty, żadne Rzymy czy Grecje. Po prostu to były oddzielne katedry. I ja głupia zaczynałam moją archeologię u słynnego profesora Kazimierza Michałowskiego. Ale głównie chodziłam po górach. Wracałam z nich opalona. Kłamałam jak w dym, że coś tam. I pan profesor upokarzał mnie systematycznie, a słusznie, zawsze tymi samymi słowami. Wracał, rozglądał... Wchodził, rozglądał się po tej znikomej garstce studentów, których posiadał i mówił: – O, mamy nową koleżankę. Zechce się pani nam przedstawić. Ja purpurowa wstawałam i mówiłam jeszcze moje panieńskie nazwisko. On mówił: – Słyszałem już to nazwisko. Proszę usiąść. Tak mnie traktował. I miał rację. I ja sobie z tego zdawałam sprawę. Więc w ogóle sytuacja była nie do wytrzymania. Wobec tego się przeniosłam do tej katedry właśnie archeologii Polski z tym zapleczem europejskim, ale bez Bliskiego Wschodu i bez Morza Śródziemnego. Prowadzona ta katedra była przez profesora Włodzimierza Antoniewicza. Też wówczas znana postać i do dziś taka trochę kontrowersyjna. Który jakoś, nie wiem. Było nas tam trochę więcej. On był wielbicielem góralszczyzny, więc jak się zorientował, czy też ja mu wprost powiedziałam, co ja wyprawiam, to miałam u niego jakiś taki... Ja tego nie wyczuwałam, ale widocznie miałam jakiś margines tolerancji. I tam u niego robiłam magisterium. On był również moim promotorem doktoratu. A habilitacja... Habilitacja to już się rządzi innymi prawami. Nie ma promotora, nie ma takich tam zależności. Jednym słowem w jakiejś mierze zostałam mu wierna, ale nigdy nie pracowałam na Uniwersytecie. Już po jego śmierci był taki rok, że mi tam zaproponowano wykłady na bardzo korzystnych warunkach zawodowych. Bo taki wykład, którego tematykę już chyba dla najwyższego roku albo dwóch ostatnich lat. Nie pamiętam. Taki, gdzie ja ustalałam sama temat, taki zupełnie wolny egzamin. Niemniej... Nie egzamin tylko wykład. Niemniej z egzaminem potem i tak dalej. Ale...Za mną się zawsze wlokła jakaś taka zła aura tego pochodzenia, braku organizacji młodzieżowej, braku przynależności partyjnej. Nikt mi tego tak w oczy nie wytykał, ale po prostu przy pewnych decyzjach personalnych to się liczyło i w pewnej chwili taki papież polskiej archeologii zorientował się, że jakaś taka pani doktor tutaj taki smaczny temat prowadzi. Już zaczyna drugi rok z tym tematem. Mnie wysiudał normalnie i przejął ten również temat. Bo tu nic nie chroni, żadne prawo autorskie. Tak że nawet mówiłam, że ja się czuję bardzo zaszczycona, że ten sam zakres i w ogóle po mnie taki ważny pan profesor raczył wyciągnąć rękę.(19; 00:00:00)TH-W: Potem z tego IBJ-otu zaczął być w tej wąskiej specjalności, powiedzmy sobie, dość znany. Dostał stypendium imienia Humboldta do RFN-u na rok. Pojechał tam. Nie. Nie tak. Najpierw dostał jakiś... Chyba najpierw. Tak. Najpierw dostał jakiś kontrakt do laboratorium o podobnym profilu w miejscowości Giessen nad rzeką Lahn. Lahn jest dopływem Renu, także tam na zachodzie. I tam pracował. Bo to był roczny taki angaż. Ja zostałam tu z Joasią. Ja wtedy robiłam jakoś habilitację. W każdym razie upierałam się. Nie chciałam za nic z nim jechać. Tu by to wyglądało... Joasia nie była jeszcze dorosła. Była chyba... Na pewno była przed maturą. I zorganizowanie tego wszystkiego mnie przerastało. A z drugiej strony strasznie chciałam, przy tak dużym dziecku, mieć spokój i zrobić tą habilitację. Nie wlec jej tak, jak ludzie wlekli no dziesiątkami lat niekiedy. I nie dałam się wyciągnąć do tych Niemiec. Oczywiście byłam tam ze dwa czy trzy razy.I tu wstawka ideologiczna. Otóż to był IBJ. IBJ wyraził zgodę. Co więcej, wyraził zgodę nawet na zabranie żony pod warunkiem pozostawienia dziecka na wabia. Ale żona tutaj nie pojechała, natomiast chciała tam jeździć kilkakrotnie na jakieś dwa tygodnie normalnie branego urlopu.A w ogóle nic pani nie powiedziałam o tym... Proszę mi za chwilkę przypomnieć, gdzie ja pracowałam przez całe prawie życie. Po tym Ministerstwie Kultury i Sztuki i tym starszym radcostwie.Więc w momencie, kiedy składałam podanie o paszport... Bo paszporty były w rękach ubecji. To wcześniej czy później sama chodziłam po wizę. Bardzo była nieprzyjemna ambasada RFN dla Polaków, nawet jadących tak, powiedziałabym, w dosyć przyzwoitej sprawie. Na pewno nie do kopania kartofli. I równocześnie musiałam chodzić do jakiejś komórki administracyjnej, która mieściła się w Pałacu Kultury i której podlegało... To była komórka administracyjna Instytutu Badań Jądrowych. I tam siedziały nadęte, dobrze bardzo ubrane, wypindrzone panie, co do których nikt nie miał wątpliwości, że to są ubeczki. Niech mnie kto zabije. Czy ja podpisywałam, że będę mówić dobrze i tylko dobrze o Polsce? Pewnie tak. Nic takiego nie pamiętam, ale sobie myślę, że ponieważ nigdy w życiu za granicą nie mówiłam źle o Polsce, czymkolwiek ona by nie była, to jeżeli mi taki papierek podetknięto, to ja z pełnym spokojem sumienia taki papierek podpisałam. Opowiadano mi tam sztywno taką mantrę, że mogę się tam spotkać z propozycjami plum, plum... Że ponieważ noszę niemieckie nazwisko, to plum, plum... Że muszę pamiętać, że wróg jest taki skurwysyn plum, plum. I tak dalej. I to było przy każdym moim wyjeździe. Tych wyjazdów było kilka. Więc jakby mnie tak chcieli zlustrować... Ale powiedziałam, że się nie dam, bo jeszcze byłam u Stefana Wyszyńskiego, jak była ta... To były wprawdzie prace zlecone i nikt nie mówił, żeby lustrować profesorów pochodzących ze zlecenia. Ale dla pewności ogłosiłam wszem i wobec, że lustrowania ze mną nie będzie. I myślałam sobie, jakby... Ale nie z tego powodu, że domyślałam się, że tam gdzieś są papierki z moim nazwiskiem. Chociaż na tych listach opublikowanych w internecie tego nie było. To też właśnie takie... Że dziś myśląc o tych lustracyjnych sprawach, myślę sobie, jak strasznie nie rozumieją sytuacji mojego pokolenia ci ludzie. Którzy w ogóle... I to nie jest to, że ja się z czegokolwiek tłumaczę, bo ja się nie mam z czego tłumaczyć. Tylko, że takie normalne sprawy, jak to, że się idzie i staje przed ubekiem, to... To to były bardzo normalne sprawy i po prostu nie do uniknięcia, chyba że się chciało tego męża zostawić na rok bez kontaktu ze sobą. I jeszcze mieć tutaj czarną krechę dla siebie, dla niego i dla dziecka. To przepraszam, ale w ogóle to nie jest żadna sprawa, która by się kwalifikowała do czegoś takiego.Więc sobie tam wyjeżdżałam. Joasia też jeździła do ojca. Potem. I znów nie pamiętam dat. To jakoś było blisko, ale czy zaraz? On dostał stypendium. Przypuszczam, że właśnie dobrze się tam spisał na tym kontrakcie i że został jakoś sprawdzony przez tych ludzi swojego zawodu, że warto go mieć. Dostał stypendium humboldtowskie, które już go... Wtedy był w Kolonii, najkrócej mówiąc, u profesora Pulwerera. Też specjalisty. Dokładnie hematologa o bardzo zbliżonym profilu pracy. Strasznie się lubili. Ja tam jeździłam. Było bardzo zawsze miło i serdecznie. Te pobyty w Kolonii wspominam dobrze, aczkolwiek wtedy w Kolonii miałam już za sobą taką jakąś, właściwie koszmarną sprawę, przeżytą w Giessen, w tym poprzednim miejscu pobytu mojego męża. Otóż jak jechałam tam pierwszy raz, bałam się tak strasznie Niemców – właśnie wracały mi te nerwice lękowe – że kazałam mu przysiąc... W ogóle jak jechał tam, to już odebrałam od niego przysięgę, że tam nikt się nie dowie, że ja byłam w obozie. Jak tam przyjechałam, to oczywiście jego koledzy... Ciągle byliśmy gdzieś zapraszani mniej lub bardziej oficjalnie. I zawsze się spotykałam z tym pytaniem: – A pani jest u nas pierwszy raz? Ja mówiłam: – Tak, pierwszy. Kłopot polegał na tym... Dla mnie. Jak chodziliśmy ulicą, to on do mnie mówił normalnie, a ja trzęsłam jego ramieniem i mówiłam: – Błagam cię, cicho. Nie mów do mnie po polsku tak głośno. Nie umiałam tego uzasadnić, ale lęk był straszny.I coś zaczęłam mówić, co przerwałam i nie wiem. W każdym razie mój mąż był tam dosyć samotny. Przyjaźnił się z dwiema osobami. Panią, która była techniczką – kobieta o niebywałym charakterze, zwana przez nas zgodnie „czarownicą”, ponieważ trzymała nas tak krótko. Mnie z początku nie znosiła, ale potem zaczęła przyjeżdżać do nas do Polski, już po tych jego niemieckich przeżyciach. Ja wprawdzie jeszcze wtedy bardzo dobrze mówiłam po niemiecku. Rozmowy mniej więcej brzmiały tak, że ona przychodziła do mnie i mówiła: – Tereso, twój mąż, który powiedział, że zrobi to i to, teraz zamierza zrobić tamto i tamto. I ty mu powiedz. A ja mówiłam: – Przecież to z tobą się umawiał. – No tak, ale to ty jesteś żona, to powinnaś decydować. Powiedzmy sobie: ani mi się śniło. W każdym razie zabawę miałam setną. A drugi człowiek to był taki doktor – Szendorf się nazywał – który powiedział nam kiedyś, na moje zdumione pytanie: – Przecież pan tutaj nie ma właściwie środowiska. Dlaczego pan wybrał mojego męża? – Bo ja nie lubię moich rodaków. Pan był młodszy od nas dużo sporo, tak że robiło wrażenie, (19; 00:10:00) że ma czyściusieńkie ręce, jeśli chodzi o... Nie mógł inaczej. Musiał być małym chłopcem. I nie lubił Niemców, co – nie powiem – ale wydawało nam się dosyć sympatyczne. I taką zadzierzgnęliśmy....Aha, właśnie. Co jest tu ważne? Że owo Giessen, o którym mówiłam, to było Giessen Kreis chyba, czyli powiat. Nie, jak to było? Żebym ja nie pomyliła. Uciekła mi nazwa tego cholernego powiatu, a on jest absolutnie... Ja tutaj wspominałam pani, że myśmy byli w takim obozie rządzonym przez Amerykanów tuż po wyzwoleniu i że to też był właściwie... Wetzlar. To, co mówiłam, że niem. (19; 00:10:54). „Obym nie poznał nigdy Wetzlaru.” I w tym Wetzlarze było też nam źle. Ja chorowałam, więc też ta choroba tak odcisnęła swoje piętno. I to był... Giessen było miasteczkiem, należącym do okręgu tego właśnie. Giessen. I mój mąż wiedział, że to był etap tej naszej wędrówki popowstaniowej i mówił mi: – Słuchaj, patrz. Ten pociąg odchodzi, jest napisane: niem. (19; 00:11:30) Giessen. Pojedźmy, pokażesz mi, gdzie to było. Ja za nic na świecie. Włosy rwałam z głowy. – Daj mi święty spokój, nigdzie nie pojadę. I ówże doktor Szendorf pewnego dnia zaprosił nas na wycieczkę sobotnio-niedzielną. Wtedy w Polsce nie było weekendów. Wtedy były tylko niedziele. Więc to było strasznie fajne. Po West... Nie po Westfalii, bo to nie była Westfalia tylko Hesja. O! Że on nam pokaże taką Hesję nieprzewodnikową. Zabrał nas do samochodu. Ja miałam, pamiętam, że miałam jakieś niepokoje. I jak wyjeżdżaliśmy z Giessen, to drogowskaz przy autostradzie „Wetzlar”. Myślę sobie: Kurczę pieczone. Ja siedziałam z przodu koło niego. Ale może ja jakoś przymknę oczy na to. Tymczasem zjechaliśmy w dolinę tą autostradą. A tam piękne tereny, takie fałdziste. W ogóle piękna jest Hesja, jak całe Niemcy, niestety, są bardzo piękne. I jadąc, ja nagle widzę na stoku ogromne brązowo-czerwone ceglane gmaszyska, jeden przy drugim. Te, jak to się nazywa? Gdzie żołnierzy się trzyma.AZ: Koszary.TH-W: Koszary. Te koszary, które potem stały się obozem. I odwróciłam się do Zenka i mówię: – Popatrz na lewo. To to. A on mówi: – Aha. Dobrze. Niech ja wreszcie wiem. I pojechaliśmy na tą wycieczkę. Ja dostałam małpiego rozumu. Jakiegoś niebywałego odciążenia. Z jakiegoś... W ogóle nic z tej wycieczki nie pamiętam, poza swoim dobrym humorem. I gdzieś tam przenocowaliśmy, w jakiejś gospodzie z pokojami. Następnego dnia Szendorf znów nam coś tam pokazywał. Wiem, że jakieś zupełnie zwariowane zamki. Pamiętam jedną ciekawą rzecz. Pokazał nam kościół, który był... Gotyk, piękny, niemiecki gotyk, wymalowany na niebiesko. Farbkowym kolorem. Ja zawyłam, a on powiedział: – Proszę pani, on tak wyglądał. Tu znaleziono ślady polichromii między cegłami. Więc oni z niemiecką skrupulatnością odmalowali cały kościół. Coś komicznego. Ale nie o to, oczywiście, chodziło. W każdym razie ja wróciłam szalenie odprężona z tej wycieczki, dalej trzymając język za zębami.Potem te moje dwa tygodnie urlopu się kończyło. I mój mąż zaprosił Szendorfa na zjedzenie we trójkę kolacji. Gdzieś tam do jakiejś restauracji poszliśmy. Było wino, jak to zwykle. I po którymś tam kieliszku wina mnie się wszystko pootwierało i mówię: – Panie doktorze, pan nawet nie wie, jaką szaloną pan mi zrobił przysługę. – Kiedy? – No wtedy, w czasie tej wycieczki. – Ja widziałem, że coś się stało. Ale co się stało? I ja mu powiedziałam. – To było miejsce, gdzie ja byłam w obozie jako dzieciak. – Jak to? Zupełnie pamiętam, jak zesztywniał. I ja to powiedziałam. Po powstaniu, z mamą. Nie żaden Konzentrationslager, ale że mnie to kosztowało utratę jakiejś psychicznej stabilności i w ogóle. Teraz wszystko jest dobrze i że ja się tak okropnie bałam tego Wetzlaru. – A dzięki panu przejechaliśmy. – Jak to? To te Kaserne...?, czyli te... Znów mi uciekło.AZ: Koszary.TH-W: Koszary. – To było to miejsce? Ja mówię: – Tak. I krótka to była rozmowa. I on nic nie powiedział. Ja sobie pomyślałam: ty głupia idiotko. Byle Niemcowi ci się przyszło zwierzać.A mój mąż miał nastawione jakieś w swoim laboratorium doświadczenie, które kończyło się o godzinie pierwszej. Musiał powyłączać przyrządy o pierwszej w nocy i Szendorf o tym wiedział, że patrzenie na zegarek to właśnie oznacza. I w pewnej chwili żeśmy się poderwali, że trzeba iść. On nas podprowadził jeszcze – bo to był taki kampus tego instytutu – pod bramę. Wiedząc – chyba był mój ostatni pobyt w tym Giessen już – że się właśnie tak żegnamy definitywnie ku mojemu nieopisanemu zdumieniu on mnie pocałował w rękę. Więc w ogóle to był szok. I nic dalej nie mówił. Tak trochę to po hitlerowskiemu, pamiętam, że strzelił obcasami. I ja poszłam na górę, tam gdzieśmy mieli takie mieszkanko, a on zszedł na dół – mąż – do tego laboratorium. Ja się nie kładłam, bo jakaś byłam taka umęczona, pobudzona. I nagle zjawił się mój mąż z takim bukietem kwiatów, z jakąś bombonierką i mówi, że właśnie godzinę temu przyleciał Szendorf z tymi kwiatami. Nic nie mówiąc poprosił o danie żonie. Więc właściwie wszystko było jasne.Ale Niemcy są bardzo łatwi do takich ekspiacji, zwłaszcza za nie popełnione przez siebie błędy. Z tym się potem... Bo potem już się nie wygłupiałam tak. W Kolonii chyba w ogóle o tym nie było mowy. Ale w Kolonii już mu pozwalałam mówić po polsku. Tak że to się jakoś ucięło dzięki Szendorfowi.Z Szendorfem się spotkaliśmy w parę lat potem, kiedy myśmy jechali z mężem do Francji, potem do Hiszpanii z przesiadką nie przesiadką, bo samochodem. Ale z postojem w Niemczech u tej naszej czarowniczki zresztą ukochanej. Ale czarownica jako żelazny charakter i trudna osoba też żyła w bardzo dużej przyjaźni z Szendorfem, który w międzyczasie awansował i już tam był dosyć szybko profesorem. I Szendorf zaprosił nas i ją do restauracji. W ogóleśmy się spotkali, przywitali tak jakby, można powiedzieć, między nami nic nie było. A było coś ważnego mimo wszystko. Ta ostatnia wieczerza, można powiedzieć. I to było...Jeżeli chodzi właśnie o te stosunki polsko-niemieckie to było fajnie już potem. Ten profesor Pulwerer był słynną postacią w Kolonii jako taki znawca dobrego jedzenia. Koneser win. Taką piwniczkę, jak on miał win, z klimatyzacją, z utrzymywaniem termostatem odpowiedniej temperatury, w zależności od tego czy wina były... Jakie były wina. Głównie chodziły mozelskie oczywiście. Raz po raz robił takie sesje nocne. I wie pani jaki śmieszny obyczaj tam wśród tych znawców? Że zaczynało się od wina najpodlejszego. Najpierw małe co nieco, które podawała profesorowa sama osobiście. I to była jakaś mała przegryzka. Potem ona znikała i to dobrane grono... Ja się tam nauczyłam pić wina, bo ja pijałam wódki, owszem, nie powiem. Ale wino? A po co mi to? A tutaj zaczynało się od tego właśnie wina mało wybitnego, potem to coraz bardziej... (19; 00:20:00) To były białe wina. Dochodziło do momentu, kiedy po otwarciu kieliszka pani nagle czuła się na łące. To były tak cudowne aromaty. I to był ten... Nie eins wine. Eins wine to już jest wysoka klasa. Nie pamięta pani, jak się ta najwyższa nazywa? W każdym razie jechało się tymi szczeblami tej niezwykłej dobroci. Nigdy żadnej dolewki tego samego wina. Zmieniane tylko kieliszki. I kolejno, kolejno. Nie wiem, ile on nam tego serwował. I potem zamknięcie takiej sesji, już na ogół nad ranem, to było takie, że gospodarz podawał szampana. Jak się dostawało szampana, wiedziało się, że za chwilę należy wstać, ucałować ręce gospodarzy i się oddalić. I to było też szalenie dla mnie pouczające. Ja przecież nie byłam młodzik wtedy, ale wychowana... Zwłaszcza, że mój ojciec był szalenie właśnie taki dobrze znający się na alkoholach, między innymi na winach. On zresztą zbierał te kieliszki typu bakaraty, takie dwubarwne i w ogóle. Właściwie też był taki... Niemcy nie lubią, jak się mówi koneser. Jak to się nazywa po niemiecku? niem. (19; 00:21:31). Nie, inaczej jakoś. Też już strasznie dużo zapomniałam. W każdym razie samo zamiłowanie do tego było mi bliskie, nieobce. Wiedziałam, że ludzie to mają. A sama niestety krótki czas miałam do czynienia z tymi wysokimi markami wina.I tak. Aha. Jeszcze taki ważny szczegół, jeżeli chodzi o mojego męża. Mój mąż, profesor Kopeć i docent chyba wtedy Latałło... Ojciec takiego Latałło, który był bardzo obiecującym aktorem w którymś z filmów Konwickiego, „Jak daleko stąd, jak blisko” chyba. Mały Latałło, a ojciec był... Mały Latałło się zabił w górach, bo się jeszcze głupi do tego wspinał. Więc się zabił. W każdym razie ta trójka: Kopeć, Latałło i mój mąż dostali za coś tam – co jest do sprawdzenia za co, oczywiście – nagrodę państwową I stopnia. Więc była jakaś pula pieniędzy do podziału między troje, więc to nie było pana Boga za nogi, ale dla nas było. Myśmy wtedy kupili chyba pierwszy samochód, używaną syrenę. Mnie posłali na kurs, bo on wrócił do Niemiec. I kupiliśmy chałupę, którą się rozebrało na Kurpiach i przywiozło pod Warszawę, do której jutro jadę, o! No więc to było też wielkie osiągnięcie. Tak że powolutku, powolutku...I te wyjazdy do tych Niemiec, no to naturalnie. Za samą nagrodę, a właściwie jej trzecią część to wiele byśmy nie zwojowali. No, starą syrenkę tak. Tak że właściwie wtedy nam się zupełnie odmieniło.Już jak mąż był w Kolonii, to Joasia, taka prawie dorosła, może nawet dorosła już w sensie prawa, na przykład pojechała do niego. On wysłał ją stamtąd na miesięczny kurs angielskiego do Oksfordu, taki przyspieszony dla cudzoziemców. Z tego Oksfordu pojechała do przyjaciela naszego, mojego stryjecznego brata, który żyje i jest w Warszawie do dziś, pana Johna Ferisa, który w okolicach Kanału La Manche, w każdym razie na południu, miał w Anglii hotel i motel. Potem się bardzo dorobił, to zdaje się zrobiła sieć hoteli. Ale w tym czasie to był hotel i motel. I John był na tyle fajny i miły, że nie dał jej do hotelu, tej ładnej smarkatej, tylko ją… do motelu... Nie, nie dał jej do motelu, tylko do hotelu, gdzie właśnie głównie stacjonowały takie starsze angielskie pary na dożywociu, które polubiły tą dziewczynkę i tak dalej, i tak dalej. Nawet dostawała napiwki, z tym że tam nie wolno było brać sobie napiwku. Napiwek zostawał na talerzyku i wszystkie napiwki były składane do puli i w sobotę wszyscy dostawali swoje zarobki z tych napiwków, dzielone spraw..., właśnie według ilości ludzi. Tak że... Po czem. A wie pani, który to był rok? Też łatwe do ustalenia, chociaż ja nie pamiętam. Były to te mistrzostwa w piłce nożnej, w których o mało Polacy nie zdobyli pierwszego miejsca w meczu z Niemcami zresztą. I mój mąż zanim jeszcze... Aha, bo były jego urodziny przed tym meczem. Dostał od kolegów tam z instytutu taki album piękny, który naturalnie ktoś nam podwędził, który dotyczył wyłącznie niemieckiej piłki nożnej. Fotograficzny album. I miał dedykację... Pani zna trochę niemiecki?AZ: Yhm.TH-W: O, fajnie.AZ: Trochę.TH-W: – Więc dedykacja była taka: Polen, Polen über alles. I pod spodem drugi wiersz. Noch ist Deutschland nicht verloren. Poprzestawiali ślicznie, trzeba powiedzieć. I nie było niestety verloren, bo wygrali. A Joasia w tym czasie, kiedy był mecz, to płynęła do Anglii z niemiecką grupą, tą oksfordzką, bo mój mąż tylko tę mógł załatwić. I mówi, że się tak strasznie bała. Była jedyną Polką, a dokoła te rozsierdzone, młode, niemieckie byki. Mówi: – Zarżną. Jeżeli wygramy, to oni mnie wyrzucą za burtę. Więc takie kolorki to wszystko wtedy miało.A ja siedziałam tutaj. Nawet chyba z poczucia obowiązku oglądałam ten mecz. W strugach ulewnego deszczu. Zmartwiona byłam okropnie. Tak że jedyny raz, kiedy się przejęłam piłką nożną to było wtedy.I co potem się działo?AZ: Gdzie pani pracowała?TH-W: Ach, gdzie ja pracowałam? Więc ja po urodzeniu Joasi... Bo przed urodzeniem Joasi, to pani mówiłam, że pracowałam w tym Ministerstwie Kultury i Sztuki, ale na określonym froncie, mianowicie ochrony zabytków archeologicznych. W związku z tym, jak przychodziło zgłoszenie, że ktoś coś znalazł i wykopał, to trzy województwa: warszawskie, białostockie i olsztyńskie były moje. Ja musiałam jechać. Jechać, ocenić, zabrać, wystawić jakąś metryczkę. Jednym słowem to były moje obowiązki.Jak tutaj pod sam koniec ciąży się dowiedziałam, że w Państwowym Muzeum Archeologicznym zrobiło się wolne miejsce i że tam ktoś z tych ważnych przebąkiwał, że może by tak panią Węgrzynowicz zawiadomić, to ja poleciałam jak w dym. Już z brzuszkiem i tak dalej, ale przysięgłam, że nie będę brała urlopów bezpłatnych i tak dalej. Zresztą z czego byśmy żyli? Po urlopie macierzyńskim ja na pewno wrócę do pracy. Tak też i było. I do emerytury ja pracowałam w tym Muzeum Archeologicznym. Starszy... Były szczeble. Starszy asystent, adiunkt, kustosz. A potem to już te wyższe. To właśnie habilitacja i tak dalej. Na to zapracowałam. To był starszy kustosz i kurator. To takie całe te szczebelki. I trochę, od czasu do czasu, stosunkowo... Dosyć dużo publikowałam. Mam parę książek, bardzo dużo artykułów, aczkolwiek są ludzie, którzy mają o wiele więcej. Ale jednak to dziecko, dosyć dużo bycia tak sam na sam w życiu, bo on jeździł. Nie, ale w ogóle się nie tłumaczę, bo na przykład tę książkę napisałam. Więc tak to wszystko było trochę rozstrzelone. I od czasu do czasu właśnie trafiały mi się takie boki, jak ten wspomniany wykład taki autorski na uniwersytecie, co to się niestety – strasznie się dobrze czułam w tej roli –skończył. Jakieś takie badania czy powierzchniowe, czy stacjonarne z cudzego garnuszka, które też stanowiły możliwość dorobienia. Czy pani wie, ile przez wszystkie lata PRL-u wynosiła tak zwana dieta wyjazdowa? 18 zł. Zawsze. Było masę ludzi, którzy (19; 00:30:00) trochę, niestety, dorabiali sobie dopisywaniem martwych dusz na listach płacy. Bo robotnicy zarabiali oczywiście o wiele lepiej niż my. Więc jak się miało taką listę płacy, to po podpisaniu przez wszystkich nietrudno było dopisać Zając Mikołaj i tak dalej, i tak dalej. Ja po prostu tego nie robiłam nigdy.(20; 00:00:00)TH-W: Wykopaliska u mnie leciały za 18 zł dziennie. Plus naturalnie moja ta pensja.Potem przyszedł taki niedobry moment. Właściwie jak się to wszystko skończyło od strony zawodowej? Skończyło się źle, dlatego że ja... Już Joasia miała swoje życie, już była Sara, czyli Sarenka, czyli wnuczka na świecie. Malutka jeszcze wtedy. Ona miała niecałe cztery lata, jak przyjechali tutaj na Boże Narodzenie i myśmy wiedzieli, że przyjadą. Ja przed tym Bożym Narodzeniem zaczęłam chorować. I czułam to, że jestem chora. Zrobił się kaszel. W tym kasłaniu zaczęła się, właściwie zawsze, pokazywać krew. I ja sobie wymyśliłam, że to jest rak i że mnie niedługo nie będzie. To ja nie mogę im psuć świąt. Więc zrobiliśmy my te święta. Używam liczby mnogiej, bo mój mąż był znacznie sprawniejszy kulinarnie niż ja. I zaraz po świętach pojechaliśmy z nimi w góry. W Tatry oczywiście. Byliśmy na... Albo na Kalatówkach... Tak, bo z powodu małego dziecka byliśmy na Kalatówkach. I tam robiliśmy te spacery. I psia kość... Aha, a jeszcze... Na małych parę dni jechaliśmy. Ja tam już bardzo mocno kasłałam i krwawiłam. Wróciliśmy do Warszawy. Byliśmy zaproszeni przez kogoś tam z rodziny męża na kolację i ja odmówiłam pójścia. Że ja się źle czuję, to ja sobie pójdę do łóżka. I coś w tym łóżku zaczęło się dziać bardzo dziwnego, że ja sięgnęłam po termometr. I na tym termometrze było 40,8 czy 40,9, prawie 41. I ja czułam, że wszystko mi pływa. Więc zadzwoniłam tam na tą wizytę, zwłaszcza że panem domu był lekarz. Wprawdzie nie internista, ale lekarz. I tam się... Muszę powiedzieć, że mam żal do nich, bo się głupio zachowali. Bo ten lekarz powiedział: – Słuchaj – do mojego męża: – jeżeli rano będzie się znowu tak źle czuła – zdaje się, że mi nie uwierzyli – to musisz wezwać pogotowie albo błyskawicznie jakiegoś lekarza, bo coś się dzieje. I mój mąż się z tym zgodził i wrócili jakoś bardzo późno. A potem to już było tak, że Sara usłyszała jęki. I okazało się, że ja leżę w łazience, o czym nie mam pojęcia, jak się tam dostałam, z jakimiś szalonymi bólami pleców. Wezwał pogotowie, przyjechała pani z pogotowia, ale wtedy ja już straciłam przytomność i ona już nie wyłapała ciśnienia. Ciśnienie... Już aparat nie reagował na ciśnienie. Więc pamiętam, jak mnie jakoś wieźli, tak, żebym ani na chwilę nie miała głowy do góry. Tylko bardzo wysoko nogi w tej karetce też. Ale to już chyba mi opowiadali. W każdym razie było to obustronne, bakteryjne, obrzydliwe zapalenie płuc. Nie żaden rak. Waląc się w łazience na kafelkową podłogę złamałam sobie... To się nazywa złamanie kompresyjne kręgu. To jest tak, że duży krąg robi się taki bzz. I strasznie długo leżałam w szpitalu. A nikt nie wie, jak długo leżałam w tej łazience, nim to dziecko nie narobiło rabanu. W każdym razie ci moi musieli wracać z Sarenką do Stanów. A ja po powrocie... I potem się zaczęły jakieś gorsety, jakieś ohydy.A już po powrocie do siebie, nazwijmy to tak, bo pewno jeszcze nie do pracy, ja się zorientowałam, że ja nic nie pamiętam, że ja mam trudności z formułowaniem zdań, że... Aha. Wtedy już leżały moje papiery na profesurę w Ministerstwie Szkolnictwa Wyższego. I ja poszłam do pracy, jak już mi pozwolono i stwierdziłam... Miałam rozpoczęty jakiś temat. I jeszcze wiem, żeśmy w Topolinie... Ja siedziałam nad tym tematem i nie mogłam sobie z nim zupełnie dać rady. Coś, co miałam już poukładane, przemyślane. I doszłam do wniosku, że już nic ze mnie nie będzie, że nie ma mowy o żadnych dalszych apanażach. Nie ma mowy o tym, żebym ja mogła cokolwiek pisać i publikować, bo to wszystko jest we mnie podarte. I proszę sobie wyobrazić, że tak: pamięć bieżąca wróciła całkowicie. Pamięć długa, dotycząca dawnych rzeczy wróciła całkowicie. Ale środek nie. W środku przez wiele lat odzyskiwałam po kawałku, jak ktoś mi coś przypomniał. Ale, nim to odzyskałam jako tako w całości, chociaż ja wiem, że jest taki okres niedobry... To ja właściwie z takich dosyć niskich, ambicjonalnych powodów oświadczyłam, że nie będę brała pieniędzy za nic, że ja już się do niczego nie nadaję i wymówiłam. Wymówiłam z pracy. To się jakoś nałożyło na ten kobiecy, sześćdziesięcioletni wiek emerytalny. Tak że emeryturę, którą mogłam ciągnąć, dzięki Bogu, do osiemdziesiątki jako samodzielny pracownik, to ja sobie ucięłam w sześćdziesiątym roku życia. Oczywiście odpowiednio małą i tak dalej. Po czem, jak podjęłam tą decyzję i dostałam tą emeryturę oraz propozycję dorabiania, że tak powiem, na umowę, to nagle się wszystkie klapki pootwierały. Napisałam ten artykuł. On jest dobry. Teraz jak czytam, to uważam, że jest to jedna z lepszych rzeczy. I jeszcze napisałam jedną książkę. Tylko to już mi niczym nie owocowało, dlatego że moja firma nie płaci za artykuły i książki. To jest to, co się mieści albo w pensji, albo w moim wypadku mieściło się w tej umowie-zlecenia. Mimo że oprócz tego było dużo roboty z samym materiałem archeologicznym i tak dalej. To wszystko razem stanowiło tę pulę, za którą mi bardzo skromnie, ale jednak płacono. Natomiast bardzo ładnie mi zresztą zrobili tę książkę. Mogę pani pokazać, bo to jest ta ostatnia książeczka. A wyjątkowo jest taka smaczna wizualnie.No i tutaj potem umarł mój mąż.AZ: W którym roku?TH-W: Mój mąż umarł w 2001 roku. Naturalnie też nie mógł umrzeć normalnie. Pojechał z Sarą. Pojechali...Myśmy dużo zaczęli jeździć dzięki temu, że on przyzwoicie zarabiał i miał, oprócz swojego wymiaru finansowego, jakieś konsultacje, jakieś ekstra roboty o dzieło i tak dalej. I myśmy zupełnie się nieźle hodowali w tym ostatnim okresie jego życia. I wszędzie... I masęśmy jeździli wtedy. Po Europie, ale też i w tych Stanach oczywiście bywaliśmy. Pojechaliśmy sobie do Meksyku. Takie strasznie fajne to było. I pewnego dnia. Ponieważ... Bardzo często braliśmy Sarę oczywiście też. Ponieważ Sara zaczęła się namiętnie... Bo ona w tej chwili zna jakąś nieprzebraną ilość języków. Ale wtedy zagięła parol na hiszpański, więc zaczęli z moją córką wymyślać, gdzie by tu pojechać, żeby ona miała dalej ten żywy hiszpański. Wymyślili Wyspy Kanaryjskie. Ja powiedziałam pierwszy raz w życiu: – Za nic. Nie pojadę, bo tam nie ma zupełnie co oglądać poza morzem, piachem, i czarnym w dodatku. Ja nie chcę. Szkoda mi czasu i szkoda pieniędzy, oczywiście. Z tym że w ogóle chyba ten wyjazd finansowała moja córka. Więc też uważałam, że nie mam powodu. I mówiłam jeszcze tak, bo ja nie umiem pływać. W ogóle zawsze nie znosiłam wody, tylko góry, góry. I powiedziałam mu: – Ja już mam tego dosyć, że ja będę latała po plaży. Wy będziecie gdzieś tam w postaci łebków od szpilki i ja będę krzyczała: Zenek, Sarenka, wracajcie, ja was błagam. I będę się wykańczać, a wy będziecie się radośnie śmieli, jaka ta babcia śmieszna. Nie pojechałam. I on się utopił. Tam z nią. (20; 00:10:00) Ona napisała nawet taki bardzo ładny wiersz o tej śmierci. No i tak.AZ: Ile ona lat miała?TH-W: Sara? Wtedy? W szkole była takiej już... 1971 rok. Zaraz, liczmy. Tysiąc – jeden, dziewięć, osiem, siedem – to jest data jej urodzenia.AZ: Osiem, siedem?TH-W: Osiem, siedem. Tak. Sara, urodziny. A to był 2001 rok. Czyli jeden plus to, co z tego wynika. AZ: Czternaście lat.TH-W: Czternaście lat. Tak. To się zgadza, bo tak ją w tej chwili zobaczyłam. Miała bilet powrotny samolotowy do Warszawy, więc ją tutaj jacyś dobrzy ludzie, którzy też wracali... Zaopiekowali się nią.Potem mieliśmy straszne kłopoty ze sprowadzeniem prochów. Też stanął taki fajny człowiek na naszej drodze. Ówczesny ambasador Polski w Madrycie to był kolega mojej Joasi, która kończyła iberystykę tu w Polsce, a potem tam prawo. W Stanach jeszcze dorabiała na Columbii. I ten pan, zapomniałam jego nazwiska, był jej kolegą ze studiów. I on nas strasznie wspierał, bo ci Hiszpanie nie byli w stanie żadnego dokumentu wystawić bez błędu. A tych błędów bywały dziesiątki. W imieniu, w nazwisku, w Warszawie. No wszystko, wszystko było z błędami. I on wreszcie dopilnował tego i przesłał. Jego kancelaria mi to przesłała, a ja go poznałam. Tutaj w Polsce miałam okazję mu bardzo podziękować. Jeszcze oczywiście tłumacz przysięgły, jeszcze te zabawy. Tak że to długo trwało, aż udało się te prochy sprowadzić. Tu naturalnie była odmowa pochówku katolickiego, bo nie było zaświadczenia od księdza proboszcza. A w ogóle nie był odnotowany w parafii na tym... I wtedy nas uratował Jacek Kuroń, który zadzwonił... Jeżeli pani śledziła teraz te ofiary katastrofy, to tam występował taki ksiądz Indrzejczyk. Cudowny człowiek. Przyjaciel Jacka. I jak usłyszał to, co się dzieje, powiedział: – To ja się tym zajmę. I u niego na ulicy... Czarnieckiego to jest chyba. Taka przecznica placu Narutowicza. W kamienicy, w ogóle nie widzi się, że to jest kościół. On tam miał swoją parafię żoliborską. I tam się to odbyło, a potem na cmentarz, do którego ja miałam wszelkie prawa w postaci odnośnych papierów na wieczyste sprawy grobu i tak dalej. Już to poszło. Już to jakoś poszło.A jeszcze Solidarność. Solidarność wyglądała tak, że... Samego począteczka to ja nie pamiętam. Jakoś tam nasi młodzi zawalczali, ja z nimi. I potem oni mi zaproponowali, żebym ja była przewodniczącą tej komisji Solidarności muzealnej. Ja się nie zgodziłam, bo powiedziałam: – Słuchajcie, postawicie i mnie i siebie w fałszywej sytuacji, bo każdy komuch będzie mógł powiedzieć: Aha, ta stara pani ich namówiła. Nie. Ja mogę sobie... Ja będę w komisji, ale niech ja się nie nazywam jakimś stanowiskiem. I tak to było. I nic wielkiego nie zdziałałam. Troszeczkę działałam poza...(21; 00:00:00)TH-W: Więc jak zrobił się stan wojenny... To było tak, że jeszcze za dobrych czasów Joasia jeździła parokrotnie do Hiszpanii. Między innymi była osobą towarzyszącą i tłumaczem dla Anny Walentynowicz, która została zaproszona przez tamtejsze związki zawodowe. Nie zaprzyjaźniły się. Nigdy o niej nie mówi. I potem jak przyszedł listopad... Ona była już strasznie umęczona tymi wszystkimi sprawami. Przecież kipiała ta Solidarność. Jak przyszedł listopad, to ona wreszcie wzięła urlop, już bardzo przez nas... Przedtem jeszcze wyszła za mąż. Ale w którym roku? W każdym razie wyszła za mąż. To małżeństwo trwało krótko. Za Macieja Stasińskiego. To jest brat... Dziennikarz. Jego tam pani znajdzie w Gazecie Wyborczej. Brat Piotra Stasińskiego, dużo bardziej znanego, jednego z wiceprezesów zarządu Gazety. Bardzo miły jest Piotrunio. I… wyszła za mąż i co z tego? Aha, nic z tego. Z tego tyle, że postanowiła na urlop jechać do tej Hiszpanii, sama. Robiło wrażenie, że chce siebie trochę odnaleźć. To małżeństwo się chwiało na naszych oczach dość wyraźnie. I miała wrócić 18 grudnia, a 13...AZ: Osiemdziesiątego....?TH-W: Tak. A 13 był stan wojenny. I już właściwie nie wróciła nigdy. Mój mąż ich rozwodził na jej życzenie. A ja się przyjaźniłam z Maćkiem. Autentycznie. Bardzośmy się zawsze lubili, dopóki on się nie ożenił i ta żona oczywiście chciała jak najdalej trzymać wszystkie jego wspomnienia, jego sprawy z poprzedniego małżeństwa. No a Joaśka tam.I tu się zaczęły strasznie ciężkie chwile dla mojego męża, ponieważ był dosłownie oblegany przez ubecję na zasadzie... Właściwie chyba mi nigdy nie powiedział, czego od niego chcieli. Współpracy oczywiście. A w momencie odmowy mówił: – No wie pan, szkoda. My jeszcze pogadamy, bo przecież pan rozumie, że gdyby pan przyjął... Już teraz mi się to otwiera, ta klapka. – Gdyby pan przyjął nasze propozycje, to córka byłaby bezpieczna. Na co mój mąż mówił: – Przecież moja córka jest w Hiszpanii. – No tak, my wiemy, ale my mamy długie ręce. Więc on miał straszną sytuację.Ja miałam sytuację o niebo lepszą. Do mnie po prostu przychodziła ubecja do pracy jako do członka komisji. I właściwie to było humorystyczne. Przychodził jakiś pan kapitan. Nie wiem. Załóżmy, że Kowalski czy Kwiatkowski, bo oni takimi operowali. I dla mnie to wszystko było... Po przejściach prawdziwej okupacji, po przejściach PRL-owskich to dla mnie to wszystko było w białych rękawiczkach. No bo nie można uważać, że to jest normalne. Jest telefon do mojego dyrektora, który przylatuje do mnie do gabinetu szareńki na twarzy i mówi: – Czy masz jakiś środek uspokajający, bo tu zaraz będzie ubecja. Do ciebie. A ja powiedziałem, że ja muszę być przy tej rozmowie, bo to jest moja instytucja, a ty jesteś pracownikiem tej instytucji. Ale z Pałacu Mostowskich do Arsenału, gdzie mieści się Muzeum Archeologiczne, to są dwa kroki. I ja zgodnie z rozporządzeniem dyrekcji łykałam jakieś relanium, dostawałam małpiego rozumku i tak się odbywała wizyta.Janek Jaskanis, który był wtedy dyrektorem tego muzeum, był członek partii i wszystko, wszystko. Był nadzwyczajny. Bo siedział z nami. We trójkę siedzieliśmy: pan kapitan, Janek i ja. I tak żeśmy sobie podawali tego pana kapitana. O! Ja nie umiem sobie tego do dziś dnia tego wytłumaczyć.W każdym razie pierwsze spotkanie to było w ogóle jakieś takie: – A pani mi poda swoje personalia. Dosłownie jak gdyby sprawdzał, czy ja to jest ta sama osoba, którą on ma... Potem był do niego jakiś telefon i on się pożegnał. Może o coś zapytał? Nic nie pamiętam. Ale drugie to już było obszerniejsze i wyglądało jakoś tak, że: – Co pani myśli o stanie wojennym? Który był w rozkwicie wtedy. Ja mówiłam: – Co tu myśleć? Można mieć tylko nadzieję i ja ją mam, że on się kiedyś skończy. – Ma pani nadzieję? Jak świetnie, jak ja się cieszę, że z pani ust to słyszę. I tak dalej. I w jakimś tam... To przecież się patrzyło na niego jak na głupiego. Co to znaczyło, nie wiem do dziś. A Janek w pewnym momencie – to też krótka wizyta była – przerwał te jego jakieś zachwyty chyba, bo to chyba było na tym etapie, i zapytał on go, czy on się domyśla, ile ja zarabiam. A ten gość nasz: – Nie, nie, no bardzo jestem ciekaw. I Janek wymienił sumę, którą ja otrzymuję. I ten zwiądł: – Jak to? Tylko tyle? To tyle zarabia w Polsce naukowiec? Ja mówię: – A pan nie wiedział? I już żeśmy go mieli wtedy. Już żeśmy poszli na całość, na opowiadanie, jaka ta Polska Ludowa była zła. I to było tyle.A ten mój bidny mąż wracał roztrzęsiony. Nic nie pokazywał po sobie. Strasznie mnie oszczędzał w tym wszystkim. I tak to trwało do momentu, kiedy go wywalili z pracy, z tegoż IBJ-otu.AZ: Kiedy?TH-W: Kiedy... Myśli pani, że ja pamiętam. Ale na to są dokumenty. To można sprawdzić.AZ: Ale w okolicach 1985 pewnie, nie?TH-W: A nie wcześniej?AZ: To początek lat osiemdziesiątych.TH-W: Może. Nie wiem.AZ: Na pewno w trakcie, w okolicach stanu wojennego.TH-W: To było w stanie wojennym. I te ubeckie prześladowanka, które też się odbywały w IBJ-ocie. Bo on powiedział, że: – Ja nigdzie nie pójdę. Ja nie pójdę ani do was, ani nie proponujcie mi spotkania w kawiarni, bo też nie przyjdę. – No to my do pana przyjdziemy. I tak sobie przychodzili. A potem go wywalili. Było to zdaje się dość ceremonialne, dlatego że jak on przyszedł do pracy, to się dowiedział – kilku takich było, nie on jeden; on był chyba pierwszy – to się dowiedział, że on ma wstęp na teren zakładu tego na Żeraniu zabroniony i pójdzie z nim wartownik tylko do biura kadr, żeby mógł odebrać wymówienie. I tak się odbyło, że pod karabinem, można to tak nazwać, on został gdzieś tam doprowadzony. I potem jeszcze odznaczył się wobec swojego zakładu pracy. Mianowicie oddał sprawę do sądu pracy. Był jedyny, który na to wpadł. I tam sporo osób poszło na tą rozprawę i mówią, że to był taki teatr, że sam biedny sąd nie wiedział, jak się znaleźć. Bo on był bystry chłopak, więc on ich tam strasznie... Bez adwokata, bez niczego usadzał ich nieprawdopodobnie i musieli skorzystać... Musieli nazwać po imieniu ten bezprawny paragraf, upoważniający do wyrzucenia człowieka za odmienny światopogląd czy coś takiego. I on to ma w papierach. Miał. Ma zresztą bardzo piękną laurkę, taką dla wyrzuconego. Przepiękną, z podpisami wszystkich pracowników zakładu. W ogóle to fajne było. I jakiś czas był bez pracy. Ale potem niezawodny Instytut Hematologii, który już był wprawdzie w innym składzie, ale to już byli przyzwoici ludzie też. I w stosunkach służbowych i naukowych z Instytutem Badań Jądrowych, (21; 00:10:00) z tym zakładem profesor Kopeć. Jak się dowiedzieli, to po jakimś czasie zdobyli dla niego etat i on prowadził taką pracownię w Instytucie, która się jakoś tam nazywała, a potocznie się o niej mówiło, że to jest pracownia badań nad składnikami krwi czy coś takiego. Taka bardzo podstawowa. I do emerytury, nawet jeszcze troszkę poza emeryturą, poza 65 lat... Chyba do 70. Bo zaraz, jeżeli on zginął w 1971 roku, to znaczy... AZ: 2001 roku.TH-W: W 2001 roku. To znaczy, że on miał – w 1929 roku urodzony – 71 lat, tak?AZ: Tak.TH-W: Nie. 72. Czyli do siedemdziesiątego roku życia on tam pracował. Potem już był na tej emeryturze, ale ciągle nawet było nam zupełnie nieźle, bo różne takie jego właśnie czy konsultacje czy współpracę, czy coś takiego. Na to emerytura nie miała wpływu. Więc miał tę emeryturę.A potem ja zostałam sama. I egzystuję dzięki córce. To nie ulega żadnej kwestii, bo to nasze prawo emerytalne jest jednym z najbardziej łajdackich na świecie. Nawet w Stanach, które nie są łaskawe przecież... Jest tak, że po śmierci jednego z współmałżonków drugi wybiera... Nie, bo tam często chodzi o kobiety, które nigdy nie pracowały. Ale w każdym razie tak czy owak jest jakaś renta wdowia i połowa emerytury mężowskiej. Więc jeżeli ktoś był wysoko płatny, to ta pani zostawała niżej płatna, ale całkiem przyzwoicie. A tutaj ja zostałam na tej swojej emeryturze, bo myśmy mieli praktycznie to samo, mimo że on był... Z punktu widzenia stopni naukowych ja byłam lepsza, bo on na doktoracie skończył. Ale finansowo to on był lepszy.I co dodać jeszcze do tego? Sporo żeśmy jeździli do Stanów. Bardzo żeśmy starali się Joasi naszej pomóc. O tym... Tu w końcu nam wyleciał ten etap Joasia i Solidarność, bo tośmy mówiły tam przy tych zdjęciach. Ona... To też trudno... Był taki organ w czasach Solidarności, który się nazywał AS. Agencja Solidarność. I on miał charakter nie gazety do czytania, tylko organu informacyjnego dla innych gazet, które wtedy powstawały, działały. On się chyba zresztą jeszcze przed Solidarnością urodził. Ale pal sześć, bo ja nie wiem. I tam Joasia zaczęła po maturze zaraz... Nie. Jak to: po maturze?AZ: Ona studiowała iberystykę?TH-W: Tak. To jednak po maturze. Tak. Po maturze i chyba po studiach już. Ona zaczęła tam pracę taką reporterską, dziennikarską. A że była zawsze szalenie energiczna, obrotna i taka zebrana w sobie, więc właściwie uczestniczyła niemal we wszystkich ważnych sprawach. Tak jak mówiłam o rozmowach rządowych. Ale to chyba były późniejsze. Przedtem była sprawa Rulewskiego. Ciągle, ciągle na pierwszej linii. Tak że tu w Mazowszu to ją nazywali „gorylem Wałęsy”. Bo małe, młodziutkie, chudziutkie, więc fajnie było ją tak nazwać. I pamiętam taką anegdotkę. Ktoś z jej kolegów mi opowiadał, że Maciek, jej mąż, Maciek Stasiński przyjechał tam po nią i pytał, gdzie jest Joanna Stasińska. Ona bardzo często używała tam, zdaje się, nazwiska Węgrzynowicz dalej. No i nikt nie wiedział. I wreszcie ktoś powiedział: – Czekaj, to jest... Ten Stasiński to jest mąż Węgrzynowicz. Tam było trudne do zniesienia podobno. A ja lubiłam Maćka.I potem ona siedziała rok w Hiszpanii, dobrze znając hiszpański. Więc była, jak się wtedy brzydko mówiło, biurwą. Zna pani to słowo?AZ: Tak.TH-W: Tak. Więc ona była biurwą. Źle jej z tym było. Miała szefa, który, zdaje się, zaczął się do niej dobierać. Według jej słów nie zdaje się, tylko rzeczywiście. I miała anioła opiekuńczego w postaci takiej młodej wtedy dziennikarki, starszej od niej o kilka lat, Małgosi Pakulskiej, która tam zresztą umarła na raka w tej Hiszpanii bardzo szybciutko.I tutaj to małżeństwo już było... Myśmy na głowie stawali. Myśmy chcieli tego Maćka wypchnąć z Polski. Nawet przez jakąś tajemniczą zieloną granicę. Mój mąż miał jakieś koncepcje. Potem próbowaliśmy go wypchnąć przez mundial, który się w Madrycie miał rozgrywać. Rozgrywał. Nic się nie dało zrobić. I wynikało z jej telefonów do nas, że nie ma szans. Aha, i zadzwoniła do mnie pewnego dnia. Tak że to ja ponoszę odpowiedzialność za wiele. Że ona stanęła do konkursu w ambasadzie amerykańskiej, która poszukiwała lektora do jednego z uniwersytetów amerykańskich, w Ameryce. Lektora języka hiszpańskiego. I wygrała ten konkurs. Myśmy nie wiedzieli w ogóle, że ona tam startuje. Może dzięki temu, że dobrze znała angielski równocześnie. Nie mam pojęcia, jak to się odbyło. Ona nigdy nam tego nie opowiedziała. I co ona ma zrobić, bo ona może natychmiast jechać do Ameryki, do Luizjany. Bo to tam był ten...Jak się nazywa stolica Luizjany? Tak ładnie. Francuskie. O, to są takie te ucieczki.I, mama, co ja mam robić? Ja jej powiedziałam: – Jechać. Jechać i nie siedzieć tu. I ona nie miała jeszcze wtedy rozwodu. Tak że była to straszna odpowiedzialność z mojej strony. I ona pojechała. Koszmarnie jej tam było, ponieważ to jest jednak straszliwe południe. Ta Luizjana nad Missisipi. W ogóle jakaś taka dziura kompletna i mentalna fatalna. I tak jak potem jakieś takie obrazki stamtąd to były przedziwne. I nie wiem dokładnie, jak to się stało. Ona po pierwszym semestrze poszła do dziekana i powiedziała, że ona nie jest w stanie. Po prostu psychicznie nie jest w stanie. Wtedy dla ludzi z Polski jeszcze była bardzo duża taka... Przyzwolenie na bardzo wiele. I on powiedział, że trudno, on się zgadza. Nie wystawił jej żadnego złego zaświadczenia. Dał jej zaświadczenie, że prowadziła, że był z niej zadowolony, pomijając przyczyny, dla których się rozstali. Czy też, że na jej prośbę. W każdym razie wszystko było tak najkorzystniej. Ona przyjechała do Nowego Jorku. Przez jakiś czas mieszkała u mojej stryjecznej siostry. Było jej tam też strasznie źle, bo to trudna osoba. A Joasia też niełatwa. I trochę miała pieniędzy zarobionych tam, w tej Luizjanie. Gdzieś znalazła... Tak jak to tam się robi... Była współlokatorką kilku ludzi w dużym mieszkaniu. Więc wyprowadziła się i... Też nie wiem, jak to się stało. Spotkała się ze środowiskiem ludzi z tak zwanego... Właśnie brak mi znów... Ale to już jest sprawa zmęczenia w tej chwili. Już mi zaczyna brakować po prostu słów. (21; 00:20:00) Z obrony praw człowieka. I takie było biuro. Bo tak: Amnesty International to jest ta główna, ale... W Polsce głównie znana. Ale Fundacja Helsińska też jest w Polsce znana. Tylko że my sobie nie zdawaliśmy sprawy z tego, że Fundacja Helsińska jest kawałeczkiem tylko wielofundacyjnej Human Rights Watch, która... Fundacja amerykańska, afrykańska, bliskowschodnia, azjatycka i między innymi Helsińska, nam znana. I ona zaczęła tam pracować w tej centrali. Z początku jako tak zwana jedna z dziewczynek Charliego. To był taki film wtedy. Słyszała pani, czy znała. Więc tamtejszy Charlie to był taki człowiek, który miał swoje grono właśnie dziewcząt, które bez miłosierdzia wysyłał na najbardziej zapalne punkty świata, wyrabiając im lewe papiery. Zawsze jako turystki. I ta moja Joaśka jeździła od dalekiej Indonezji, od tej... Timuru słynnego. Timoru, Timoru słynnego. Przez puszczę amazońską, gdzie wtedy były mordy popełniane na nieszczęsnych tych ludziach, którzy się do wyrębu lasu zgłosili. To było podobno kompletne niewolnictwo. I strasznie to było niebezpieczne. Tych podróży nie wiem ile odbyła, ale masę. Ja mam tutaj jej zdjęcia. Jak pani wyjdzie na werandę, to pani zobaczy jak stoi przed taką klatką z ludźmi, gdzieś w Ameryce. Zerknijmy...(22; 00:00:00) TH-W: Zaczęła tam awansować. I przez ostatnie już lata, ale nie całkiem ostatnie to ona była takim... Nie wolno użyć słowa reprezentant, tylko... Nie, nie wolno użyć słowa delegat, bo delegat to jest... Delegatem do ONZ to jest ten najważniejszy jakiś człowiek. A ona była reprezentantem tego Human Rights Watch do ONZ w sprawach pilnowania praw człowieka. I miała – z tego co ja się orientuję, może niesłusznie – bardzo duże prerogatywy i żadnych możliwości działania. Bo mogła wezwać ambasadora danego kraju na dywanik, że czegoś tam nie wolno robić i pan ambasador będzie uprzejmy zawiadomić swoje władze, że nam się to bardzo nie podoba. I koniec. Ale wyniosła stamtąd bardzo dużą znajomość ONZ, jego agend najróżniejszych i Rady Bezpieczeństwa.I jak się zrobił taki hałas parę lat temu wokół Rady Bezpieczeństwa, że to drewniana, papierowa instytucja, że się obwarowali w okopach, że nic nie robią i tak dalej, i tak dalej, to powstała taka fundacja... Może mam jej bilet wizytowy, to pani zobaczy. Bo ona przeszła do... Wiem, że brałam do Stanów ten bilet wizytowy na wszelki wypadek, teraz jak jechałam. Powstała taka fundacja przy Uniwersytecie Columbia właśnie, która zajęła się jak gdyby analizą działalności ONZ-owskiej Rady... (przez chwilę szukanie wizytówki w dokumentach) Tam ona przeszła jako właśnie... Powiedziała coś takiego, że jej atutem, że jej zaproponowano to, to było właśnie tyle lat stałej obecności przy sprawach ONZ-owskich i Rady Bezpieczeństwa.To jest mój mąż, Sara i pies jeszcze na Słonecznej.AZ: Wszyscy uśmiechnięci.TH-W: Tak. Rozbawieni, rozigrani z tym psiakiem. (szukanie wizytówki w dokumentach). A to nie? Joanna Weschler. To jest coś z tego, ale w tej chwili to się troszkę jakoś inaczej nazywa. Jakoś się rozbudowali. W każdym razie oni wypuszczają co miesiąc jakieś bardzo poszukiwane i oczekiwane przez przede wszystkim ambasady, tego rodzaju agendy, takie... Właśnie nie wiem, jak to nazwać znowu. Biuletyny. To są biuletyny oceniające to, co się w ciągu ostatniego miesiąca wydarzyło na niwie ONZ i jakieś futurystyczne prognozy, czego należy oczekiwać. Podobno to jest bardzo w tej chwili cenione przez właśnie takie głównie te służby międzynarodowe, dyplomatyczne i tak dalej.I bardzo dużo ciągle jeździ po różnych krajach. W tym roku na wiosnę była na takim objeździe właśnie ONZ-owskich fiszy samych, które muszą oglądać najbardziej zapalne punkty świata w jednej wycieczce. W tym roku była to Afryka. I rzeczywiście masę tam oglądali, na pewno po łebkach, no ale jednak. I ona była tam akredytowana przy tej grupie i też masę sobie obejrzała. Teraz ostatnio była w Australii. Tak że to jest też daleka od spokoju egzystencja, ale ta kobieta ma już pięćdziesiąt parę lat. Natomiast już nie jest takie niebezpieczne jak te początki u tego Charliego cholernego.To by było na tyle chyba. Dobiegłyśmy, nie?AZ: Chyba tak.<div></div>
    </section>
</article>