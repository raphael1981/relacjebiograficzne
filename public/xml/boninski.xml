<?xml version='1.0'?>
<article>
    <section>
        <time>0</time>Archiwum Historii Mówionej, rozmowa z panem Januszem Bonińskim nagrana 1, 2, 5, 12 i 14 marca 2012 roku w Warszawie. Rozmowę przeprowadziła Anna Mizikowska.
    </section>
    <section>
        <time>14</time>Janusz Boniński: Nazywam się Janusz Boniński. Urodziłem się w Warszawie 26 grudnia 1929 roku. Z tego co wiem, to urodziłem się w domu i do końca powstania w tym domu żeśmy mieszkali. To była ulica Mokotowska 15 mieszkania 1, obok Teatru Współczesnego, sąsiedni dom. Teatr Współczesny to zresztą dawny dom parafialny kościoła Zbawiciela wybudowany z naszych składek. Więc obok tego domu parafialnego, czyli obecnego Teatru Współczesnego, to właśnie był ten dom, gdzie mieszkałem do końca powstania. Z tamtego czasu, z tamtego miejsca to tych wspomnień jest sporo, ale nie wiem, czy one mogą zainteresować. Na przykład osoby, które tam mieszkały na Mokotowskiej czy domy, które tam stały. Były zresztą bardzo ciekawe.
    </section>
    <section>
        <time>85</time>Niektóre z nich ocalały, tylko tyle, że są zupełnie zeszpecone, pozbawione elewacji. <span style="font-weight: bold;">Anna Mizikowska: Zanim przejdziemy do omówienia tych okolic, to ja Pana poproszę o opowieść o Pańskich rodzicach, dziadkach.</span> Co do dziadków to, tak krótko mówiąc, dziadek zajmował się wszystkim. Miał bardzo ciężko, on przybył spod Płocka do Warszawy pod koniec 19. wieku i miał, wiem że bardzo ciężkie dzieciństwo i zaczął się zajmować różnymi takimi doraźnymi jakimiś działaniami – próbował otworzyć sklep, próbował założyć jakąś firmę. Wiem, że dość dobrze się zaczęło dziadkowi powodzić po uzyskaniu zamówień z wojska rosyjskiego. Mianowicie, miał zespół takich pań szwaczek z maszynami i przyjmował zamówienia na szycie – nie wiem – mundurów, bielizny czy tam jakieś, szaliki, rękawiczki. I wiem, że dość dobrze na tym zarabiał i to postawiło dziadka na nogi. Tak że był dość zamożny. A babka pochodziła z Bielska Białej, była Czeszką. No co tu jeszcze o dziadkach można powiedzieć?<span style="font-weight: bold;"> A to byli dziadkowie ze strony taty? </span>Nie, dziadkowie ze strony matki.
    </section>
    <section>
        <time>201</time>To był Jan i Anna Michalak. Natomiast dziadkowie ze strony ojca mieszkali w Jarosławiu i bardzo mało ich znałem. Bo tu mieszkaliśmy wszyscy razem na Mokotowskiej: dziadkowie, moi rodzice i ja z bratem. Tak że to była taka rodzina trójpokoleniowa. Natomiast dziadkowie ze strony ojca w Jarosławiu mieszkali i miałem bardzo... właściwie kilkakrotnie tylko widziałem – trzy czy cztery razy – tych dziadków z Jarosławia. A ojciec z kolei był urodzony we Lwowie i był wojskowym. Brał udział w walkach w czasie pierwszej wojny światowej na froncie wschodnim na terenie Galicji, brał udział w walkach o Lwów, nawet miał odznaczenia za Lwów. A po wojnie pracował w Cytadeli, był wojskowym. W tym czasie, jak ja się urodziłem, to był sierżantem.
    </section>
    <section>
        <time>285</time>Ale był jednocześnie szefem szkoły uzbrojenia w Cytadeli. To była szkoła, która szkoliła w zakresie nowych broni, które sprowadzano z zagranicy albo które produkowano w Polsce. I były robione wykłady na temat, jak się posługiwać tą bronią, jakie są jej parametry i tak dalej. To właśnie w tej szkole uzbrojenia te wykłady dla oficerów były prowadzone, dla instruktorów. I ojciec tam był szefem kancelarii, do końca... do 1 września, kiedy wybuchła wojna. <span style="font-weight: bold;">Jak Pański ojciec miał na imię?</span> Paweł, a matka Janina. Rodzice moi to był Paweł Boniński i matka Janina z Michalaków. I ojciec był tym, jak mówiłem, szefem kancelarii. Ale w 1939 roku na 1 września już miał stopień oficerski podporucznika i został przeniesiony do Ministerstwa Spraw Wojskowych na Nowowiejską.
    </section>
    <section>
        <time>385</time>A matka była sekretarką i maszynistką w tej właśnie szkole uzbrojenia przed wojną. Dziadek jeszcze w okresie międzywojennym już oczywiście tych zleceń nie miał na szycie. Próbował założyć firmę taksówkową razem z moim wujkiem. Założyli taką firmę. Mieli taksówki, samochód jakiś ciężarowy, kierowców i to była taka – nie wiem, jak się nazywała taka firma przewozowo-taksówkowa. Ale podobno kierowcy dość często oszukiwali, były duże kłopoty. Tak że zdecydował się dziadek na rozwiązanie tego biznesu i założył sklep na Mokotowskiej, właśnie tam, gdzie mieszkaliśmy pod 15. No i ten sklep dotrwał do powstania 1944 roku. <span style="font-weight: bold;">To był taki sklep spożywczy?</span> Tak. No więc z tego się dziadkowie utrzymywali, no i my. Plus ta pensja ojca i matki z wojska.
    </section>
    <section>
        <time>474</time>Przy czym ojciec to chyba – z niektórych słów matki wynikało, że praca ojca w tej szkole uzbrojenia nie była jedyną pracą, jeśli chodzi o sprawy wojskowe. Dlatego że wiem, że się zajmował i znał osoby, które były spoza tego kręgu szkoły uzbrojenia. <span style="font-weight: bold;">Ale też gdzieś w wojsku pracował?</span> Mój ojciec był szefem kancelarii w szkole uzbrojenia. Ale spotykał się, to pamiętam z opowieści matki i sam pamiętam, z różnymi innymi wojskowymi, którzy nie pracowali w tej szkole uzbrojenia, byli z zupełnie innych. Na przykład pamiętam, jak się spotykał z kapitanem Laskowskim z żandarmerii, więc były osoby spoza tej szkoły. I musiał mieć jakąś ważną pracę, dlatego że ja i mój brat chodziliśmy do przedszkola w Belwederze.
    </section>
    <section>
        <time>566</time>W Belwederze było przedszkole w lewym skrzydle, północnym skrzydle. Później, pod koniec mojego tam pobytu przeniesiono je do skrzydła południowego. I tam chodziły dzieci – no! – generałów, pułkowników, wyższych stopni oficerskich z kręgu dość bliskiego marszałka Piłsudskiego. I ojciec będąc – mnie to zawsze dziwiło – sierżantem, nie miał najmniejszego problemu z tym, żebyśmy my – ja i mój brat – poszli do tego przedszkola. Tak że musiał jeszcze zajmować się jakimiś innymi sprawami. <span style="font-weight: bold;">A to niezwykłe, faktycznie. </span>Dość tak, takie dziwne. Z tego przedszkola to pamiętam na przykład, jak w holu, wchodziło się głównym wejściem i w holu stała wypchana Kasztanka, czyli ukochany koń Piłsudskiego. <span style="font-weight: bold;">To trochę upiorne, muszę powiedzieć. Dla dziecka nie było to upiorne?</span> Bo ja wiem?
    </section>
    <section>
        <time>649</time>Jakoś pamiętam, że gdy przechodziłem, to często klepałem po tym brzuchu czy po plecach tą Kasztankę i było przyjemne, no ta sierść taka była ciepła, miła. Ale to mogło wyglądać, jak pomyśleć w tej chwili tak już nie jako dziecko, to ma pani rację, to mogło wyglądać trochę upiornie, bo przecież te sztuczne oczy, ten pysk, to wszystko. To ma pani rację, że teraz to bym patrzył na to inaczej. <span style="font-weight: bold;">A jeszcze – ominęliśmy zupełnie Pańskiego brata. Można o nim parę słów?</span> Jest młodszy o półtora roku ode mnie. Na imię ma Tadeusz i jest, tak jak ja, inżynierem. Żeśmy kończyli politechnikę w Warszawie. Ale to już kolejno będzie.<span style="font-weight: bold;"> Późniejsze czasy.</span> To już trochę później. I po przedszkolu żeśmy – i brat, i ja – chodziliśmy do Szkoły Rodziny Wojskowej.
    </section>
    <section>
        <time>725</time>Ta szkoła mieściła się w gmachu Ministerstwa Spraw Wojskowych. Ten budynek teraz w ogóle nie istnieje. Ale ulica Nowowiejska zaczynała się na placu na Rozdrożu. I była dość wąska, zresztą stały tam piękne domy po prawej stronie, po stronie parzystej. A po nieparzystej był budynek Ministerstwa Spraw Wojskowych, który sięgał od placu na Rozdrożu do placu Zbawiciela. To była Nowowiejska 1/3/5. I w części od strony placu na Rozdrożu mieściła się ta szkoła, gdzie chodziły tylko i wyłącznie dzieci wojskowych. No i do wybuchu wojny chodziłem do tej szkoły. Moją wychowawczynią, bo to pamiętam, była bardzo sympatyczna nauczycielka, pani Jadwiga Celińska. Spotkałem ją raz w czasie okupacji, no to tak dość zdawkowo tam porozmawiała – ja byłem chłopaczkiem – co słychać i tak dalej.
    </section>
    <section>
        <time>811</time>I co się z nią działo, to nie mam pojęcia, co dalej było. W każdym razie bardzo ją lubiłem. <span style="font-weight: bold;">A ile Pan miał lat, jak zaczął chodzić do tej szkoły podstawowej? </span>To był rok 1936. Muszę pomyśleć... 6 lat, tak to był 1936. <span style="font-weight: bold;">Ja tak uściślam, żeby potem móc notę biograficzną napisać, więc co jakiś czas będę sobie pytała o datę.</span> Gdy wojna wybuchła, to byłem w trzeciej, miałem iść do trzeciej klasy. Albo do czwartej, już w tej chwili tego dokładnie nie powiem. I dość było ciekawe – to była szkoła licząca no jakieś ponad 200 uczniów, dość duża. I miałem, nie wiem, szczęście czy coś – co roku pani Piłsudska obchodziła swoje, już nie pamiętam, czy to były urodziny, czy imieniny. I delegacja szkoły zawsze była zapraszana na te urodziny do pani Piłsudskiej. I to było pierwszy raz, jak tam byłem i zawsze wiem, że ja w tej delegacji byłem za każdym razem.
    </section>
    <section>
        <time>911</time>Tak że dwa czy trzy razy przed wojną tam byłem właśnie na tym kakao, powiedzmy. <span style="font-weight: bold;">A jak to wyglądało właśnie?</span> I za pierwszym razem to było przyjęcie w Belwederze. Ta pani Piłsudska i córeczki obsługiwały tą naszą delegację szkolną. <span style="font-weight: bold;">Ale byli Państwo – tylko te dzieci przychodziły, tak?</span> Tylko dzieci, rodzice nie. Tylko była dyrektorka szkoły, któraś z wychowawczyń i dzieci. A rodzice nie. Natomiast następne już – nie wiem, czy to było jedno czy dwa spotkania – to były w willi, która mieściła się przy ulicy Klonowej. Przy ulicy Klonowej od strony południowej jest taki długi budynek wojskowy. Tam Rokossowski urzędował, przed wojną Rydz Śmigły, Jaruzelski też. I ten budynek stoi do dziś jeszcze. Ogrodzony teren. I obok tego budynku, ale trochę dalej w stronę placu Unii Lubelskiej, jest willa dość nowoczesna z tarasem. I tam drugi i trzeci raz to podejmowała Piłsudska właśnie w tej willi na Klonowej.
    </section>
    <section>
        <time>1002</time>Nie wiem, czy ta willa jest, czy nie, bo tam jest dość zarośnięty teraz teren. Myślę, że ocalała ta willa, bo ten rejon Warszawy był bardzo mało zniszczony. Tak że myślę, że to jest. <span style="font-weight: bold;">A czy samego Piłsudskiego spotkał Pan kiedyś? Już nie na tych imprezach, bo już wtedy nie żył, ale przedtem?</span> Spotkałem. Ale spotkałem nie na tych imprezach. Na tych imprezach to tylko poznałem panią Piłsudską i te jej dwie córki. Natomiast Piłsudskiego tylko raz widziałem – ojciec, gdy wracał z pracy z Cytadeli, to brał albo nas we dwóch albo, jeśli brat nie miał chęci, to ja szedłem z ojcem na spacer. Bo ojciec dbał o to, że po siedzącym trybie życia tam w biurze, żeby był ruch. I mieliśmy różne trasy, ale dość często chodziliśmy Nowowiejską, Aleje Ujazdowskie, Bagatela i w tramwaj na placu Unii do placu Zbawiciela do domu na Mokotowską. I kiedy szliśmy Alejami Ujazdowskimi – to było już tuż przy Bagateli, bardzo blisko Bagateli – szedł właśnie.
    </section>
    <section>
        <time>1092</time>Ja nie zwróciłem uwagi na to kto, tylko widziałem, że ojciec się mocno wyprostował i długo salutował. I wtedy zwróciłem uwagę, i to właśnie przechodził Piłsudski – sam, nie było adiutanta, nie było obstawy, nie było BOR-u, ochrony rządu. Tylko szedł i już szedł na pewno do budynku tu, gdzie teraz jest Prezydium Rady Ministrów, to przed wojną tam się w tym budynku mieścił GISZ. To był tak zwany, to skrót od Główny Inspektorat Sił Zbrojnych. Generalny albo Główny... Generalny Inspektorat Sił Zbrojnych – GISZ. I Piłsudski, mieszkając w Belwederze, pewnie szedł do tego inspektoratu, bo wiem, że często tam przebywał w tym inspektoracie. <span style="font-weight: bold;">I on tak mógł iść ulicą i nie wzbudzał takiej sensacji jak dzisiaj gwiazdy przechadzające się ulicą?</span> Nie, nie wzbudzał sensacji, dlatego że nie było takiego ruchu.
    </section>
    <section>
        <time>1168</time>Jak dawniej szedłem Nowowiejską do szkoły z placu Zbawiciela na plac na Rozdrożu, to wzdłuż całej Nowowiejskiej minęły mnie trzy czy cztery osoby, idąc z tornistrem na plecach. No przejeżdżał tramwaj, jeden czy dwa. Bo Nowowiejską, Alejami Ujazdowskimi jeździły tramwaje. I ten ruch był mały. I wiem, że na pewno, bo ten moment utkwił mnie w pamięci, że wtedy, kiedy myśmy szli Alejami, tu między GISZ-em a Belwederem, to nikogo na chodniku nie widziałem, że było pusto. <span style="font-weight: bold;">Niezwykłe.</span> I to był częsty przypadek, że na ulicy nie było na przykład nikogo widać. Ten ruch, który jest w tej chwili, jest o tyle nienormalny, że Śródmieście się skuliło w sposób zupełnie jakiś katastrofalny, a przedmieścia się znacznie powiększyły i te tłumy walą z byle sprawą, z byle zakupem do Śródmieścia, bo gdzie indziej nie ma nic.
    </section>
    <section>
        <time>1248</time><span style="font-weight: bold;">Skończyliśmy na spotkaniu z panem Józefem Piłsudskim.</span> No to trudno nazwać spotkaniem, bo on szedł w stronę GISZ-u, a ja z ojcem szedłem w stronę Bagateli na spacerze i tylko minęliśmy się, więc to spotkanie to może jest trochę za szumne określenie. No ale tyle, że widziałem. <span style="font-weight: bold;">A czy pamięta Pan pogrzeb Marszałka? </span>Tak. To pamiętam i pamiętam jeszcze defiladę na Polu Mokotowskim – związana z tym pogrzebem. No i pamiętam, jak chodziliśmy z ojcem, no i z matką, z bratem na defilady wojskowe. To na którejś – już nie pamiętam, czy to był 1934, byłem małym chłopcem – to wiem, że był na trybunie Piłsudski, więc go widziałem na trybunie, jak odbiera defiladę. <span style="font-weight: bold;">Jak taka defilada wyglądała?</span> Podobnie jak teraz, było więcej żołnierzy, to jest raz. Więcej sprzętu.
    </section>
    <section>
        <time>1328</time>Teraz to raczej ma charakter symboliczny – kompania marynarki, kompania piechoty, lotników, coś takiego. No i była kawaleria, to był punkt taki główny programu. Piechota szła, ale to nie tam, że kompania, tylko szedł jakiś pułk, 1000 ludzi maszerowało. <span style="font-weight: bold;">I którędy szła taka defilada?</span> Alejami Ujazdowskimi. I pamiętam jakąś, ale nie wiem, z jakiej to było okazji, na placu Saskim była też defilada. Tylko nie umiem powiedzieć, czy to trzeciomajowa czy 11 listopada, tego już nie powiem. I szło tych żołnierzy no nie kompania, tylko pułk szedł. To ciągnęło się, wąż tych żołnierzy ciągnął się i ciągnął. Tak samo później jechał pułk ułanów, pułk tych – szwoleżerów, później artyleria, później czołgi, więc to wszystko to było dość dużo i długo trwało – taka defilada trwała dwie czy trzy godziny. No i tłumy, to pchali się nawet na drzewa, włazili, żeby lepiej widzieć. To była duża atrakcja wtedy.
    </section>
    <section>
        <time>1418</time>No i oczywiście w Alejach Ujazdowskich ruch był wstrzymany. Tylko że nie tak, jak teraz wstrzymuje się ruch na Krakowskim, Nowym Świecie, bo idą tam te ? Wisła, przyjaciele zwierząt, tam jakieś Masa Krytyczna, i co drugi dzień ktoś maszeruje i ruch się wstrzymuje. To było nie do pomyślenia. <span style="font-weight: bold;">Czyli wtedy tylko z okazji tych wojskowych uroczystości były jakieś?</span> Ruch był wstrzymany tylko przy uroczystościach tych dużych wojskowych. <span style="font-weight: bold;">A</span> <span style="font-weight: bold;">czy lotnictwo było reprezentowane w jakiś sposób?</span> Było, bo przelatywały samoloty. To było również nad defiladą. Tylko że nie cały czas, tylko przelecieli i wtedy to jednorazowo tak. Ale też ruch nie był tak wstrzymywany przy defiladzie, jak to się teraz zdarza pod bylem pretekstem, bo tam jest „dzień kota” czy coś w tym rodzaju. Na przykład pamiętam, że była defilada na placu Saskim pod Grobem Nieznanego Żołnierza – tam się mieścił pałac Saski. To tam był sztab generalny w tym pałacu Saskim. To w tej uliczce – między dowództwem garnizonu a Hotelem Europejskim jest taka uliczka, która idzie do Krakowskiego Przedmieścia – to jak się patrzyło w głąb tej uliczki, to było widać, jak Krakowskim Przedmieściem przejeżdżają tramwaje, było to wyraźnie widać.
    </section>
    <section>
        <time>1524</time>Tu defilada a tam normalnie ruch na Nowym Świecie i Krakowskim jeżdżą tramwaje. I placu Teatralnym. Tak że jakoś to godzono. Nie było tylko ruchu na placu Saskim, gdzie akurat była defilada. I autobusy już wtedy – przez plac Saski przejeżdżały autobusy – to omijały plac Saski. Tak samo, jak była defilada w Alejach Ujazdowskich, to tramwaje nie jeździły wtedy, to jest zrozumiałe. No ale to było raz w roku. <span style="font-weight: bold;">To w takim razie, jeżeli Pan zechciałby opowiedzieć teraz o tej ulicy Mokotowskiej, którą Pan z dzieciństwa zapamiętał? O tym, jak wyglądał Pański dom, jak wyglądali sąsiedzi, okolica?</span> Domy na ulicy Mokotowskiej to były przede wszystkim domy zamożnych ludzi. Tam dużo mieszkało osób naprawdę bardzo ciekawych. Na przykład w tym domu, gdzie myśmy mieszkali – to Mokotowska 15 – na drugim piętrze mieszkał taki znany artysta Leon Szatzsznajder.
    </section>
    <section>
        <time>1608</time>To jego żona to była siostra Reymonta; ta pani Szatzsznajderowa to była siostra tego pisarza noblisty Reymonta. I moja matka się przyjaźniła z nimi. Nawet była taka historia z czasów okupacji, że gdy ojciec... w czasie okupacji ojciec był zaaresztowany, był w AK i najpierw na Szucha, później na Pawiaku i później Oświęcim. I z Oświęcimia przyszła wiadomość, że ojciec nie żyje – Niemcy zawiadomili, depesza przyszła, że ojciec zmarł tam tego i tego dnia o godzinie tej i tej na zapalenie płuc czy coś takiego. I matka była w strasznie złym stanie psychicznym, okropnie to przeżyła. I pani Szatzsznajderowa zorganizowała taki mały spisek. W czasie okupacji było bardzo dużo różnych jasnowidzów, wróżek. Jak był pan Wacław Pyfello, była jakaś tam Madame coś, tego było od grona tych różnych jasnowidzów i cieszyli się – ciężkie czasy – dużym powodzeniem.
    </section>
    <section>
        <time>1705</time>I pani Szatzsznajderowa namówiła matkę, żeby poszła do wybitnej jakiejś tam wróżki i ona na pewno wszystko wyjaśni, i powie, co z ojcem, czy ojciec żyje, czy nie. Bo matka się łudziła, że ojciec żyje, może uciekł albo coś. W każdym razie uważała, że może nie jest tak źle. A pani Szatzsznajderowa umówiła się – to później powiedziała – z tą wróżką, że ta wróżka powie, że ojciec żyje, że uciekł, że widzi go gdzieś, że na zachód się gdzieś przedziera. To wszystko omówiły. I jak matka poszła do tej wróżki, ta wróżka to wszystko powiedziała, że widzi – ojciec przedziera się na zachód, pewnie do wojska. I matka odżyła. I czuła się zdecydowanie lepiej, no i to zawdzięczała właśnie pani tej Reymontównie. <span style="font-weight: bold;">A kiedy ten spisek wyszedł na jaw?</span> <span style="font-weight: bold;">Kiedy się pani Reymontówna przyznała do tego? </span>No ojciec zginął, był aresztowany i zginął w 1941 roku, więc ona powiedziała o tym i to chyba nie matce, tylko dziadkowi czy babce już pod koniec wojny w 1944, może 1943 roku, tego dokładnie nie wiem.
    </section>
    <section>
        <time>1803</time>Ale matka dowiedziała się chyba od swojego ojca, czyli od dziadka. <span style="font-weight: bold;"> I jak to przyjęła?</span> Już wtedy to było kilka lat po śmierci ojca, więc już to było jakoś tak... <span style="font-weight: bold;">Czyli w sumie to dobry pomysł?</span> Ale jeszcze wiem, że się łudziła, że jeszcze ojciec żyje i jeszcze po wojnie w 1945 roku wiem, że czekała na to, że... nie bardzo wierzyła, że tam pani Szatzsznajderowa to tak się umówiła, bo ta wróżka była zbyt prawdomówna, wyglądała tak uczciwie. No i tak dalej. I matka łudziła się, że ojciec żyje. I w 1945 roku jeszcze też czekała, że może wróci z zachodu. Bo to był okres, kiedy wracano z emigracji, ci wojskowi, żołnierze z zachodu wracali, więc liczyła, że wróci. No ale już to kilka lat minęło i te rozczarowanie już nie było tak silne. <span style="font-weight: bold;">To w takim razie wróćmy jeszcze do tych szczęśliwszych przedwojennych czasów.</span> Do tej ulicy, do Mokotowskiej? Więc mówiliśmy, że tam było dużo ciekawych osób. No więc właśnie ci Szatzsznajderowie. On był artystą, on projektował biżuterię i na przykład monstrancję do kościołów, jak to tam się nazywa chyba, ołtarz czy ołtarze albo jakieś wazony.
    </section>
    <section>
        <time>1918</time><span style="font-weight: bold;">Takie drobne rzeczy, tak?</span> Tak, wazony czy komplety jakieś do kawy, czy tam coś. W każdym razie to nie było malarstwo czy rzeźba, tylko właśnie takie rysunki, grafika. Oglądałem te jego prace jako chłopak, to tak bardzo nie mogłem to ocenić, ale z tego co pamiętam, to były dobre, ciekawe projekty. Później tam kto? Pod 19. na Mokotowskiej mieszkali Strzemboszowie. <span style="font-weight: bold;">Ten sędzia? </span>I sędzia, i ten historyk, który zajmował się Polską Podziemną – Tomasz Strzembosz. To mieszkali na Mokotowskiej pod 19. Ten dom do dziś dnia stoi, to jest narożny przy placu Zbawiciela. A rodzina przyszłej żony Tomasza Strzembosza to w tym mieszkaniu na wprost naszych drzwi, tu. Tak że Tomasz, jak się ożenił, to mieszkał tu i myśmy się bardzo przyjaźnili do śmierci Tomasza i jego żony, tej Marylki. Oni tu drzwi w drzwi mieszkali.
    </section>
    <section>
        <time>2022</time><span style="font-weight: bold;">Świat jest jednak bardzo mały.</span> No później z takich ciekawych osób – dużo mieszkało profesorów na Mokotowskiej ze Szkoły Wawelberga. Bo Mokotowska 2, 4, 6 to była Szkoła Wawelberga. I środkowy budynek to były sale wykładowe i jeszcze była – teraz nie istnieje – oficyna w głąb ogrodu. Dwie oficyny, bo tworzyły razem literę „u” i tam były sale wykładowe. Natomiast po bokach tego gmachu szkolnego – to była Mokotowska 4 – więc po bokach Mokotowska 2 i Mokotowska 6 były dwa budynki identyczne, dwupiętrowe, gdzie mieszkali profesorowie tej uczelni. Ale profesorowie mieszkali również – profesor Dobrowolski mieszkał na Mokotowskiej pod 5. w Domu ? Andziaka, profesor Bedyński mieszkał pod 7. na Mokotowskiej. A w tym budynku Mokotowska 6, to trzeba powiedzieć, bo to jest rzecz bardzo ważna, mieszkał profesor Gustaw Hensel.
    </section>
    <section>
        <time>2118</time>To był wybitny profesor, wykładał elektrotechnikę. I on projektował silniki do tramwajów, silniki do pociągów elektrycznych dla Szpotańskiego, bo przed wojną myśmy produkowali tramwaje, koleje, te pociągi zwykłe, parowe i elektryczne. Przecież te pociągi elektryczne były budowane w Polsce, silniki były od Szpotańskiego, tramwaje były budowane u Lilpopa-Raua-Loewensteina na ulicy Bema. I silniki właśnie projektował – czy do tramwajów, czy dla Szpotańskiego właśnie profesor Hensel. I to była bardzo sympatyczna rodzina. I przyjaźniłem się, to był mój przyjaciel, wnuk tego profesora. Córka Henslów, Helena, wyszła za mąż za pana – on był jakimś doradcą ekonomicznym w jakimś towarzystwie czy coś, ten mąż córki Henslów, Prawdzic.
    </section>
    <section>
        <time>2204</time>I mieli syna Stasia. I ten Staś był moim bardzo bliskim kolegą, właściwie przyjacielem, myśmy się codziennie widywali. I ja tam bywałem właśnie u niego w domu albo żeśmy się bawili w obserwatorium astronomicznym w ogrodzie Szkoły Wawelberga. Bo Szkoła Wawelberga miała z tyłu ogród i w tym ogrodzie było nieduże obserwatorium astronomiczne, taki jednopiętrowy budynek z kopułą, gdzie były lunety. I myśmy tam, to było zamknięte tak byle jak, myśmy tam włazili. Tam były mapy nieba, lunety, jakieś urządzenia pomiarowe. To myśmy tam przesiadywali, bawiliśmy się z tym Stasiem Prawdzicem, wnukiem Henslów. <span style="font-weight: bold;">Niesamowite, że dzieci sobie tak mogły wejść po prostu. </span>Tak, to nie było problemu. Był dozorca, który pilnował, ale nie było tych tłumów, o których mówiłem. I na przykład, jak się szło ulicą Mokotowską, to dozorcy wszyscy wiedzieli, że to jest Boniński spod piętnastego. Jak ja szedłem ulicą, mijał mnie ktoś, to ja wiedziałem – o, to jest pan ? Haubold spod dziewiątki. Albo – to jest pan Nasiłowski spod jedenastki.
    </section>
    <section>
        <time>2297</time>Wszyscy się znali, tak że to nie było, że to obcy. Dopiero, gdy wyszedłem na Marszałkowską czy tam Koszykowa, Nowowiejska czy gdzieś dalej, no to wiadomo, że tam się nie zna. Ale tu większość ludzi to się znało, wszyscy się znali. A to pani Laskowska dentystka spod dziewiątego, pani Jabłońska spod dziewiątego czy syn szewca spod jedenastego – Król. Bobek i – tam dwóch takich było chłopaków – Bobek i Kotek myśmy ich nazywali, Bogusław i Konstanty Królowie. Więc tam nie było problemu z wejściem do tego ogrodu. I myśmy z tym Stasiem się bawili bardzo, właściwie prawie codziennie. Jeszcze przychodził tam syn tych fabrykantów Lilpop, młody Lilpop. Bo ten właśnie Hensel, który robił dla Lilpopa projekty tych silników, to się przyjaźnił z Lilpopami. I syn Lilpopów przychodził czasami – ci Lilpopowie mieszkali w alei Róż – on czasem przychodził tu do Stasia, bo się też z nim przyjaźnił i się bawiliśmy w tym ogrodzie na tyłach Szkoły Wawelberga.
    </section>
    <section>
        <time>2385</time><span style="font-weight: bold;">I w co się bawiliście?</span> Ach! To była głównie piłka nożna, plany wypraw, odkrywanie nowych wysp na Pacyfiku z atlasem, gdzie jeszcze jaki rejon jest mało zbadany. W tym czasie jeszcze było dużo terenów niezbadanych, na przykład centralna Amazonia, środek Konga, górny bieg rzeki Kongo niezbadany, więc myśmy planowali wyprawy. Trzeba było zaprojektować statek na Amazonkę, trzeba było zaprojektować jakiś pojazd czy łódź na Kongo, żeby płynąć, więc roboty mieliśmy dość dużo – te rysunki...<span style="font-weight: bold;"> Bardzo profesjonalnie podchodziliście do tematu. </span>Tak, zapasy trzeba było obliczyć, ile. No czasami to piłka nożna albo w palanta – to jeden brał deskę, drugi podrzucał piłkę i tą dechą się waliło, i trzeba było trafić – tam na ścianie obserwatorium było narysowane koło – trzeba było trafić.
    </section>
    <section>
        <time>2464</time>No właśnie wtedy jeszcze tak się nieszczęśliwie złożyło, że ja stałem za Stasiem, on deską się zamachnął do tyłu, żeby odbić piłkę, którą tam ktoś podrzucił i złamał mnie nos – o, tu mam złamany nos. Stąd właśnie, od tej zabawy. Ale to są rzeczy takie mniej może...<span style="font-weight: bold;"> Znaczy, muszę Panu powiedzieć, że to się ciekawie słucha, bo nie znam dzieci, które dzisiaj projektują wyprawę odkrywczą gdzieś.</span> No to było popularne. To zaraz powiem, czym koledzy się zajmowali. Ale jeszcze wróćmy do Henslów, bo to jest straszliwa historia. I w czasie powstania ta dzielnica była niesłychanie spokojna, te domy były niezniszczone do końca powstania, w ogóle nieruszone, zresztą jak całe Śródmieście te południowe i część północnego. W ogóle nieruszone. I w pierwszych dniach powstania Niemcy z alei Szucha zrobili wypad na ulicę Marszałkowską. Wygarnęli ludzi z tych domów przy ulicy Marszałkowskiej koło kościoła Zbawiciela. I część Niemców przeszła do ogrodu przez podwórka tych domów, do ogrodu Szkoły Wawelberga i wygarnęli tych mieszkańców spod szóstki, tu, gdzie mieszkała rodzina Henslów i Prawdziców.
    </section>
    <section>
        <time>2565</time>I zabrali wszystkich mężczyzn, więc zabrali profesora Hensla, zabrali tego Prawdzica – jego zięcia i mojego przyjaciela Stasia. I rozstrzelali wszystkich od razu tu pod domem na Marszałkowskiej, to chyba 33. Tam jest tablica taka umieszczona. Tak że ta właśnie przyjaźń ze Stasiem to się zakończyła bardzo tak w sposób straszny. A pani wspomniała, że dość dziwne te młodzieżowe – no wtedy już mieliśmy, 1943, 1944 rok, mieliśmy te 13, 14 lat. I nie wiem, czym się teraz interesują chłopcy, ale wszyscy ci koledzy ze szkoły mieli bardzo oryginalne, ciekawe zainteresowania. Włodek ? Cetnarowicz interesował się, pasjonował się elektrycznością. W jego domu był stół wielki, w jego pokoju, gdzie on budował silniki elektryczne, sam. <span style="font-weight: bold;">Niezwykłe.</span> Rozbierał tam jakieś stare urządzenia, konstruował nowe, to łuk ten elektryczny pokazywał, jak robi. To o mało co pożaru nie zrobił.
    </section>
    <section>
        <time>2657</time>W każdym razie pasjonował się elektrycznością, silnikami elektrycznymi. Taki Edek ? Wolewicz interesował się, pasjonował się historią wojen. Miał całe setki żołnierzy ołowianych w różnych strojach i tak dalej, bo to było w sprzedaży i miał podręczniki historii wojskowości – nie wiem już jak i skąd, gdzie to nabywał, miał to – gdzie były plany bitew i on na podłodze ustawiał. Tutaj stoją oddziały, tu jest Waterloo. Ustawiał grenadierów francuskich, tutaj pruskie oddziały, tu angielskie i toczył bitwy, i korygował, jak on by to zmienił. Tak że były zainteresowania bardzo różne. Taki później mój przyjaciel, z którym do dziś się przyjaźnię, spotykamy się, Józio Koch. Jego ojciec był sekretarzem giełdy warszawskiej, ona była na Królewskiej ta giełda, obok wejścia do Ogrodu Saskiego. To ten Józio Koch na przykład interesował się zbieraniem znaczków. Ale to nie było takie, że to sobie zbiera, bo zbiera, żeby zbierać, tylko kolekcjonował pewne serie, pewne kraje, pewne wydania.
    </section>
    <section>
        <time>2744</time>I to były takie zbiory bardzo ciekawe. Później był ten, na przykład Janusz Gajewski. On mieszkał pod dziewiątym na Mokotowskiej. To on się pasjonował astronomią – czy ludzie mieszkają na Marsie, a może gdzieś na Wenus jeszcze są? No więc zastanawialiśmy się, czy nie da się zbudować jakiejś rakiety i polecieć tam. Tylko były problemy z paliwem – co można zastosować, żeby polecieć... <span style="font-weight: bold;">Przez fakt, że nie było telewizji, mieliście dużo bardziej kreatywną wyobraźnię.</span> Mnie się wydaje, że chyba tak. Bo telewizji nie było, tylko książki. Książek mieliśmy pod dostatkiem, bo była księgarnia na Mokotowskiej Ziemińskiego. Tam kupowałem książki. O, na przykład taką – to już jest powojenna, ale miałem – na przykład „Wyspa koralowa” Ballantyne'a czy „Robinson Crusoe”, czy „Pod białymi żaglami”, „W pogoni za żyrafami”. To się kupowało u pana Zimińskiego. Ale również inne książki, to była pod jedenastym prywatna wypożyczalnia książek i stamtąd żeśmy też dużo książek pożyczali.
    </section>
    <section>
        <time>2833</time>Na przykład pamiętam, jak zaczytywałem się – „Robinson szwajcarski”. Tam właśnie wypożyczyłem, „Wyspa tajemnicza” Verne'go czy „Dzieci kapitana Granta”. No więc te zainteresowania były dość takie wyraźnie sprecyzowane. <span style="font-weight: bold;">Czyli Pana ciągnęło w stronę podróży najbardziej, jak Pan myślał o przyszłym zawodzie?</span> Mnie pasjonowała geografia i nauki przyrodnicze. O, na przykład ta najwyższa półka, ta na dachu, to są książki przyrodnicze i techniczne. Co prawda, część jest już powojennych, nie wszystkie, bo mam i sprzed wojny parę ładnych pozycji. Ale to są książki właśnie już, które kupowałem po wojnie, bo jeszcze przez pewien dłuższy czas mnie te sprawy przyrodnicze interesowały.<span style="font-weight: bold;"> </span>
    </section>
    <section>
        <time>2905</time><span style="font-weight: bold;">A jeszcze zapytam, jak wyglądał Pański dom rodzinny? Już wiem, że były trzy pokolenia, ale czy mieliście jakąś pomoc domową? </span>Była, ale to tylko czasami. Na ogół babka prowadziła wszystko. Ojciec pracował, matka pracowała w Cytadeli, a później pomagała dziadkowi w sklepie. Dziadek prowadził ten sklep, babka dom, więc właściwie nie była potrzebna tak bardzo pomoc domowa, ale wiem, że od czasu do czasu pojawiała się tam jakaś pani. <span style="font-weight: bold;">A jak wyglądały święta na przykład u Pana? Była choinka?</span> Zawsze, tak. Zawsze choinka, zawsze były ozdoby, te same mieliśmy, w pudłach były trzymane, troskliwie przechowywane i pamiętam te bombki nawet, jakie tam były niektóre, bo bardzo były ładne. Więc to święto żeśmy zawsze w domu obchodzili. Wigilię tylko my, a pierwszy dzień i drugi dzień świąt to albo ktoś do nas z rodziny przychodził – matka miała siostrę – to rodzina siostry matki, ciotki, przychodziła albo my tam do nich jechaliśmy.
    </section>
    <section>
        <time>2990</time>Mieli dom na Puławskiej. Ale jeszcze wracając do tej Mokotowskiej, mówiła pani o domach. Więc te domy stoją – nie wszystkie – ale duża część tych domów stoi do dziś. Na przykład Mokotowska 3, Mokotowska 5, Mokotowska 7, 9. Jedenasty zburzony. Później jest trzynastka, ten dom parafialny, czyli Teatr Współczesny, stoi. Piętnastka zburzona, siedemnastka zburzona, dziewiętnastka stoi, 21, 23 – te domy stoją. Tylko nie można w ogóle porównać tych domów, które stoją w tej chwili, z tym, co było. Dlatego że wszystkie te domy miały bardzo bogatą elewację – były gzymsy, tympanony, jakieś rzuty kwiatów albo głowy zwierząt. To wszystko było bardzo takie ozdobne, tak że tworzyło pewien specyficzny jakiś taki klimat, którego w tej chwili nie ma.
    </section>
    <section>
        <time>3085</time>Jeszcze dzisiaj, jakby pani stanęła na Wilczej – Wilcza 22, 20, tu między Kruczą a Marszałkowską – to dwa domy, które ocalały na Wilczej, zostały odnowione dokładnie tak, jak wyglądały przed wojną, przed zniszczeniem. <span style="font-weight: bold;">A to ciekawe. Zwrócę uwagę w takim razie. </span>I one doskonale oddają klimat tych ulic, które były w tym rejonie. Jak pani stanie patrząc na te dwa domy, to pani się czuje przeniesiona o 50 lat czy więcej wstecz. Po prostu dokładnie poczuje pani klimat tych ulic, jak pani na te dwa domy spojrzy. One tak wyglądają jak dawniej. Były obtłuczone po wojnie, to robota Piotrowskiego i Sigalina te generalne niszczenie domów. I wtedy może pani się zorientować, jak wyglądała Mokotowska. Albo weźmy taki dom pod numerem 8. On był w stylu secesyjnym, nazywany Pod Niedźwiedziami.
    </section>
    <section>
        <time>3169</time>Był obsypany kwiatami, bukiety narcyzów, gzymsy, ozdobne balkony, wykusz, tympanony na tym. A ten wykusz podpierały dwa niedźwiedzie, takie do połowy wychylone z murów, z długimi pyskami białe niedźwiedzie. I jak się szło ulicą, to po prostu to była wystawa, jakieś urozmaicenie. Gdy słońce padało, były cienie, to wszystko żyło. A w tej chwili to jest gładka ściana pokryta wapnem, zachlapana wapnem. No to są slamsy.<span style="font-weight: bold;"> Kiedy te domy postradały te wszystkie ozdoby?</span> Po wojnie. To zaraz powiem. Więc właśnie te ulice Warszawy straciły pewien klimat, wyraz. To były dzieła sztuki, te domy projektowane przez albo bardzo dobrych architektów, albo dobrych.
    </section>
    <section>
        <time>3236</time>Patałachów właściwie nie... patałach jakiś to budował na Muranowie w tej dzielnicy żydowskiej albo gdzieś, no nie wiem, na Woli czy... Nawet na Pradze nie, tam były dobre domy. <span style="font-weight: bold;">À propos, jak właśnie już troszeczkę zahaczyliśmy – czy w tej dzielnicy, w której Pan mieszkał, w tej okolicy była jakaś ludność żydowska taka, którą widać było?</span> Była, ale bardzo mało. Na przykład właściciel domu, w którym mieszkaliśmy, to był Żyd – ten Mokotowska 15. Goldman on się nazywał. No więc, gdy Niemcy weszli, to pierwszy rok to Żydzi mogli chodzić swobodnie po Warszawie, poruszali się normalnie, później wprowadzono te opaski na ręku – te białe z niebieską gwiazdą żydowską. A później zakończyło się tym, że ich wszystkich wywieźli na Muranów, który został ogrodzony murem i tam zrobiono getto.
    </section>
    <section>
        <time>3310</time>Więc to był Goldman. Później był Żyd, miał bardzo ładną kamienicę na Nowowiejskiej 19 czy 21. Cynamon się nazywał. Kamienica była naprawdę piękna, podręczniki architektury podają tą kamienicę jako przykład takiej przekształconej secesji. I Majewski w tych swoich opisach o Warszawie, „Warszawa nieodbudowana”, też jeden artykuł poświęcił temu właśnie budynkowi. To był budynek Cynamona. Później, wiem, że plac na Mokotowskiej chyba właśnie 19 to stanowił własność Goldmana. I chyba więcej Żydów tam... <span style="font-weight: bold;">A jak się układały relacje między tymi warszawiakami takimi... </span>W ogóle nie było żadnych problemów. Na przykład do naszej klasy chodził Żydek jeden – tylko nie do tej szkoły wojskowej, ale za Niemców.
    </section>
    <section>
        <time>3380</time>On nie był, nie poszli do getta, tylko udawali, że są Polakami. Chodził do naszej klasy, każdy wiedział, że to jest Żyd, miał zmienione nazwisko i w ogóle nie było problemu żadnego jakiegoś. To co się mówiło o antysemityzmie, to są bajeczki, tego nie było – było po prostu normalne współżycie. Natomiast zaczęły się pewne nieporozumienia... i tu wśród mieszkańców, to tych Żydów – nie wiem – to nie był jeden procent, to był jakiś ułamek procenta. Nie widziało się na ulicy w ogóle Żydów. Poza tym nawet taki jak Goldman, który mieszkał w tym naszym domu, on nie wyglądał jak Żyd, tylko jak jakiś pan profesor czy coś, to była zupełnie inna kategoria ludzi. To nie byli ci pejsaci czy w jarmułkach, tylko to byli europejscy, normalni Żydzi. Żadnych problemów z nimi nie było, nic. <span style="font-weight: bold;">A ten kolega ze szkoły przeżył?</span> Nie wiem.
    </section>
    <section>
        <time>3458</time>Po wojnie go już nie widziałem. Do powstania chodził z nami do szkoły. Zresztą chodził do naszej klasy folksdojcz, też nie było problemu. W ogóle robi się jakieś wielkie problemy, a to antyniemieckie, a to antyfaszystowskie, a to antysemickie, a Bóg wie co, antyrosyjskie. Te rzeczy w ogóle nie istniały. Wiadomo, że ten to jest Żydek i na tym się kończyło, nic. A ten to jest folksdojcz, chodził z nami do naszej klasy za Niemców – już do innej szkoły chodziłem, to zaraz powiem – chodził Gucio, czyli Gustaw ? Szpetle, Niemiec. Oni mieli na Książęcej duży warsztat samochodowy, który za Niemców obsługiwał wojskowe samochody niemieckie. To tam cała ta część południowa Książęcej była zabudowana – teraz tam jest goła skarpa, odkryta. I on chodził do szkoły i nie było nigdy żadnego problemu, że – A! Niemiec. On mówił po niemiecku, ale mówił doskonale po polsku.
    </section>
    <section>
        <time>3543</time><span style="font-weight: bold;">No ale nie mieliście jako Polacy takiego czegoś, że on... </span>Nie. Właśnie jakoś, sam tego nie rozumiem, ale po prostu był taki sam kolega jak wszyscy inni. Nie wiem dlaczego, z czego to wynikało, to nie umiem powiedzieć. Nie było żadnych jakichś tych... <span style="font-weight: bold;">To jeszcze, żeby zakończyć ten okres przedwojenny, zapytam, jak Pan spędzał wakacje?</span> To zawsze żeśmy wyjeżdżali. Byliśmy w Zakopanem, byliśmy tam pod Zakopanem w takim Kowańcu. Był bardzo udany wyjazd w 1938 roku do Morszyna. To jest za Lwowem. Było takie wielkie uzdrowisko, bardzo nowoczesne, Morszyn Zdrój. To na południe od Lwowa to jest Stryj, takie miasteczko. Dość zażydzone było, to pamiętam, bo byliśmy tam. Ojciec i matka lubili jeździć zwiedzać, więc żeśmy zrobili tam taki wypad z Morszyna do tego Stryja i do Lwowa.
    </section>
    <section>
        <time>3625</time>I w tym Morszynie to byliśmy przez miesiąc. Wiem, że mieszkaliśmy u jakiegoś Ukraińca, ale on był dość niesympatyczny i taki nabarmuszony wiecznie, w tym Morszynie, i rodzice wynajęli pod Morszynem bardzo tanio. No to było gospodarstwo wiejskie, ale to rodzina była podobno szlachecka, Krukowiczów. A wieś się nazywała Lisowice. I myśmy tam zamieszkali. I było wspaniale, wspaniałe wakacje. Bardzo sympatyczni, bardzo mili. Pasieka, mleko i spacery do tak zwanych wód do Morszyna. Z Lisowic to był spacer – kilometr, półtora – w jedną stronę, w drugą stronę. Tak że to bardzo było fajnie. <span style="font-weight: bold;">A te ostatnie wakacje?</span> A ostatnie wakacje to już ojciec powiedział – myśmy mieli jechać nad morze, to już było zdecydowane, nawet chyba było wynajęte tam jakieś mieszkanie, nie pamiętam, czy w Jastarni, czy w Juracie. Ojciec był wojskowym i już w tej chwili było wiadomo przed wakacjami, a więc gdzieś w maju, że prawdopodobnie będzie wojna. Bo już w wojsku zaczęła się mobilizacja, zaczęto ograniczać urlopy, wyjazdy, Bóg wie co. Już były jakieś przygotowania. I wtedy ojciec odwołał ten nasz wyjazd nad morze i pojechaliśmy do Wesołej na poligon.
    </section>
    <section>
        <time>3749</time>Ojciec miał tam wstęp i mieszkaliśmy na poligonie w Wesołej, to ten rembertowski poligon. To jest olbrzymi teren, częściowo zalesiony i w tym lesie blisko stacji, blisko torów kolejowych były wybudowane letnie domki dla oficerów, cała kolonia. I z werandami, właśnie na lato tylko – bez pieców – tylko na pobyt letni. I tam stało tych domków, bo ja wiem, pięć, sześć, siedem może. W każdym były po trzy, cztery mieszkania, takie z werandami. I ojciec tam wziął ten. I powiedział, że tam musimy być, tak, żeby w każdej chwili musi być do dyspozycji tu w Warszawie. Tak że tu już spędziliśmy. O tyle było dobrze, że ja dostałem na urodziny czy na imieniny karabin od ojca... <span style="font-weight: bold;">Taki prawdziwy?</span> To nie był... to był prawdziwy, tylko że nie był wojskowy, tylko mniejszy kaliber, lżejszy. To się nazywało sztucer, taki jak miał Staś i Nel w tej książce „W pustyni i w puszczy”. On właśnie miał sztucer, ze sztucerem polował, ze sztucera zabił tego lwa i tych Arabów. <span style="font-weight: bold;">I Pan też się wybierał na polowanie? To taki ciekawy prezent dla dziecka, nietypowy.</span> Ojciec, to tak z niektórych rzeczy wynika, szykował nas na wojskowych.
    </section>
    <section>
        <time>3871</time>I ojciec się pasjonował bronią i zresztą ja, może dzięki temu, w wojsku, gdy byłem, to byłem najlepszy w strzelaniu, byłem absolutnie bezbłędny.<span style="font-weight: bold;"> Czyli odwiedzał Pan tatę gdzieś tam w tej Cytadeli, tak?</span> Tak, tak, chodziłem tu, bardzo często jeździliśmy. Bywało, że ojciec na przykład w sobotę czy w niedzielę miał dyżur, to żeśmy wsiadali w tramwaj, jechaliśmy z Mokotowskiej tu do Cytadeli, żeśmy w Cytadeli się bawili koło tego budynku tej szkoły. Tam był taki dziedziniec duży, z trawą, ze starymi drzewami, tam żeśmy się bawili. <span style="font-weight: bold;">To na jakąś strzelnicę też Pan chodził?</span> Nie. Natomiast, jak dostałem ten karabin, ten sztucer właściwie, to tam na tym poligonie zrobiłem sam sobie tarczę, na drzewie powiesiłem i strzelałem. Ja i mój brat codziennie żeśmy strzelali tam z tego karabinku. To było – taki nieduży karabinek, lekki, zgrabny. Tak że bardzo przyjemny.
    </section>
    <section>
        <time>3954</time>No i co tam? Było jeziorko, to żeśmy tratwę zbudowali z gałęzi i pni, żeśmy jeździli, pływali po tym jeziorku. No tak to były wakacje 1939. <span style="font-weight: bold;">A czy mówiło się o tym, że ta wojna potrwa tak krótko, czy w rodzinie wojskowych to nie było takich mrzonek?</span> Ojciec był i to było zupełnie dziwne, bo był wojskowym zawodowym, pracował, jak mówiłem, w Cytadeli i był doskonale zorientowany w uzbrojeniu naszej armii, wiedział co i jak. I uważał, że my wojnę wygramy. <span style="font-weight: bold;">Mimo wszystko?</span> Mimo wszystko. Natomiast matka powiedziała, żeby się popukał, żeby wziął coś na otrzeźwienie, bo to jest w ogóle nie do pomyślenia. No więc oczywiście matka tu miała rację. No ale myślę, że ojciec nie był, tak mówił, że na pewno, ale mnie się wydaje, że to więcej było tak, żeby to tak jakoś dla uspokojenia niż... Tak sądzę, nie wiem.
    </section>
    <section>
        <time>4036</time><span style="font-weight: bold;">Pamięta Pan te pierwsze dni wojny, wybuch wojny?</span> No tak, oczywiście. Byliśmy w 1939 roku, tak jak i w czasie powstania, w czasie oblężenia Warszawy. No więc to pamiętam dość dokładnie. U wylotu Mokotowskiej – jak spodziewano się ataku od południa na Warszawę, przez Okęcie, Pole Mokotowskie, zresztą tak było – i wybudowano u wylotu Mokotowskiej na rogu Polnej wielką barykadę. I żołnierze, którzy byli na tej barykadzie, obsadzili tą barykadę, byli rozlokowani na podwórkach i bramach naszych domów, czyli były spania rozłożone, sienniki w bramie, niektórych tam zapraszano do domu. Konie stały, bo były i tabory, konie stały na podwórku i w bramie. Ale jakichś takich wielkich walk w tym właśnie rejonie miasta w 1939 roku nie było. Był zbombardowany jeden dom na Mokotowskiej pod 9, ale tylko częściowo tam elewacja uszkodzona. I Mokotowska 8, ostatnie piętro było uszkodzone. <span style="font-weight: bold;">A ten pierwszy dzień wojny Pan pamięta? Jak to było?</span> No trudno powiedzieć. Nie.
    </section>
    <section>
        <time>4132</time>Wiem, że jak już ogłoszono mobilizację i później ten pierwszy dzień wojny, rozlepiono ogłoszenia na słupach i przez radio mówili, żeby mieszkańcy się gromadzili – podawali gdzie, w jakim punkcie – do budowy barykad i rowów przeciwczołgowych. Ojciec był zmobilizowany, więc już ojca nie było. <span style="font-weight: bold;">Czyli dostał ten rozkaz odejścia gdzieś tam w stronę wschodu?</span> Tak. Razem z całą szkołą, z archiwum, z tym wszystkim wyjechali na wschód w stronę Rumunii, tam na Lublin, Tarnopol, w tamtym kierunku. Ojciec z tym całym majdanem tam wędrował. A tu, jak ogłoszono w Warszawie, że ma się ludność, mężczyźni zbierać i budować, to pamiętam, jak ja i dziadek żeśmy poszli na ten punkt spotkań na placu przed politechniką i dali nam do budowy, pokazali gdzie. Na Polu Mokotowskim tu, gdzie teraz ten bazar jest na Polnej i zabudowania politechniki te nowe, obrzydliwe te takie budynki, to tam było pole, nie było nic. To tam, w tamtym miejscu kopaliśmy rowy przeciwczołgowe. No to były dość duże, takie głębokie.
    </section>
    <section>
        <time>4233</time>Tylko że dowożono nam herbatę albo ? miętę do picia. <span style="font-weight: bold;">Wielu było mężczyzn, którzy się zgłosili?</span> Tak, dużo, dużo ludzi, tak że był udział tłumny. No a po kapitulacji to myśmy, tak bardzo nie odczuliśmy tego oblężenia, bo to był dość spokojny fragment miasta, więc tak bardzo nie było takiego jakiegoś wielkiego strachu czy napięcia. <span style="font-weight: bold;">A te problemy z jedzeniem, wodą?</span> Natomiast z jedzeniem... początkowo woda, światło były. Dopiero w ostatnich dniach już oblężenia trochę kłopotów z jedzeniem. My byliśmy w lepszej sytuacji, bo dziadek miał sklep, więc tam zawsze coś było. Ale wiem, że pod koniec były kłopoty, bo to się pomagało a to tym, a tym, były kłopoty z jedzeniem. I kiedy Niemcy wkroczyli, to nie było dla nas jakąś ujmą czy dyshonorem przyjąć pomoc od Niemców.
    </section>
    <section>
        <time>4316</time>Bo Niemcy po wkroczeniu rozwozili jedzenie, stawały wojskowe ciężarówki na placu Zbawiciela, na Nowowiejskiej, na placu Unii Lubelskiej – tu gdzie ja widziałem – i po prostu kto podchodził, to dostawał paczkę z samochodu żywnościową: chleb, mąka, cukier, coś takiego, to było zapakowane. Żołnierze, dawali – kto podszedł, to dostawał. No więc ja wziąłem raz czy dwa. Później już nie było tych paczek, tylko sam chleb dawali. A później, tam po paru dniach, to już przestali. <span style="font-weight: bold;">A jeszcze zapytam, czy pamięta Pan przemówienia prezydenta Starzyńskiego z radia?</span> Nie. Wiem, że było, znam, bo słyszałem. Ale tego przez radio to nie pamiętam. <span style="font-weight: bold;">A sam fakt kapitulacji Warszawy?</span> Pamiętam dokładnie, jak przygotowania do wojny. Kapitulacji nie, nie pamiętam. No to dowiedzieliśmy się. <span style="font-weight: bold;">O tych przygotowaniach jakby Pan mógł powiedzieć? </span>To pamiętam dokładnie, że powstały komitety obrony przeciwlotniczej w każdym domu.
    </section>
    <section>
        <time>4400</time>Tam był komendant czy coś, jeden z mieszkańców. I były udzielane wskazówki, że w piwnicach trzeba przygotować wodę, jedzenie, lekarstwa. Na strychu, gdzie mogą być pożary – woda, piasek, żeby tam coś do zasypywania, łopaty. Szyby mają być zaklejone na krzyż taśmami przylepnymi od góry do dołu. Wierzono, że jak jest gdzieś wybuch bomby – no to od wstrząsu i od podmuchu szyby wylatują – chodziło o to, żeby te odłamki nie wpadały do mieszkania na ludzi, tylko żeby się trzymały tego kleju na tych taśmach. <span style="font-weight: bold;">To coś w ogóle daje? Widział Pan takie okno, któremu by to pomogło?</span> Prawie wszystkie okna były zaklejone, ale nie widziałem takiego, bo – tak jak mówię – tych zniszczeń w naszej dzielnicy prawie nie było i nie widziałem takiego okna, gdzie szyby by wisiały na tych taśmach papierowych.
    </section>
    <section>
        <time>4479</time><span style="font-weight: bold;">A czy w okresie tego września był Pan w jakiejś innej dzielnicy? </span>Nie. W czasie tego oblężenia nie, bo to było ryzykowne poruszanie się po ulicach, bo był ostrzał artyleryjski na ślepo i samoloty bombardowały. Niektóre były wybrane obiekty, które bombardowali Niemcy, ale były momenty, kiedy rzucano tak prawie na oślep, nie wiem dlaczego. Jak słyszało się samoloty czy coś, to nikt nie chodził po ulicach. Tak samo, kiedy był ostrzał artyleryjski, to też się nie chodziło. W ogóle bardzo mało ludzie się poruszali. Tylko trzymali się swojego domu czy sąsiedzkich, tu najbliższego otoczenia. Tak że w innych dzielnicach w czasie oblężenia nie byłem. Zresztą w czasie powstania też byłem tylko w naszej dzielnicy. Natomiast pamiętam przygotowania w 1939 roku. Mówiłem o tych paskach. Ale na przykład były plakaty „Silni, zwarci, gotowi”.
    </section>
    <section>
        <time>4550</time>Był na tych plakatach marszałek Rydz Śmigły, w tle samoloty, tam żołnierz w hełmie. Bardzo ładne plakaty były, bardzo różne. No i one mobilizowały ludzi – bo nie wszyscy mieli wezwania do wojska – żeby też na ochotnika się zgłaszali. No i dla pokrzepienia, dla podtrzymania ducha uważano, że takie plakaty dobrze zrobią. Audycje to pamiętam, też były te, że nie damy się, że nie pozwolimy i tak dalej. Więc budowa tych barykad, budowa tych przeciwczołgowych rowów, no to takie przygotowania właśnie były już kiedy... <span style="font-weight: bold;">Jak Pan wspomina nastroje wśród Polaków wtedy, wśród warszawiaków?</span> No były bardzo takie patriotyczne, że nie damy, nie pozwolimy, co to my, że chyba wygramy. Ale duża część tak spokojnie podchodziła – no nie wiemy, czy wygramy. Ale nie było... <span style="font-weight: bold;">A ta kapitulacja złamała tego ducha czy...</span> Nie, nie. Zupełnie. To po prostu potraktowano tak, mniej więcej, jak się traktuje huragan, burzę, jakieś uderzenie pioruna czy coś. Wiadomo – łupnie i przejdzie, i minie. To każdy spodziewał się – o, przegraliśmy, teraz Anglicy ruszą, Francja też nam pomoże, w przyszłym roku już będzie po wszystkim.
    </section>
    <section>
        <time>4659</time>Tak że nie było jakiegoś takiego wielkiego przerażenia, zamętu. Spokojnie to się wszystko odbywało. <span style="font-weight: bold;">Kiedy Pański tata wrócił z tej wędrówki?</span> No więc ojca złapali Rosjanie, bo tam w tamtą stronę szedł. Ale był taki bajzel wśród tych Ruskich, że ucieczka w ogóle nie przedstawiała problemu. Po prostu można było się odłączyć gdzieś po ciemku w nocy, jak się przechodziło przez las tam gdzieś drogą, to można było odejść przez las i zniknąć, i w ogóle to nie było sprawy. Tak że ojciec uciekł z takiego transportu i wrócił, to był chyba koniec października 1939, gdzieś tak chyba w połowie października, coś koło tego, połowa czy druga połowa października. Tak że to była duża, że tak powiem, duża radość No i od razu nawiązał kontakty te wojskowe. I był najpierw w tym ZWZ-cie – Związku Walki Zbrojnej, a później to się zamieniło w AK i był w AK.
    </section>
    <section>
        <time>4758</time>I był aresztowany przez Niemców na spotkaniu roboczym – organizacyjnym chyba nie – roboczym w domu u profesora Umy w alei 3 Maja, pod czternastym chyba to było. Tam było spotkanie i na tym spotkaniu omawiano chyba dość ważne rzeczy, bo był właśnie profesor Uma – to znany profesor gimnazjów warszawskich. Później był profesor Rybarski, to był wykładowca w tej szkole handlu na Rakowieckiej, to SGH się nazywało chyba przed wojną, Szkoła Główna Handlowa. Zresztą teraz wrócili, zdaje się, do tej nazwy. Więc to profesor Roman Rybarski. To nawet mam jego książkę o „Kapitale” i Marksie, bardzo ciekawą. <span style="font-weight: bold;">I to zatrzymanie to był wynik przypadku czy jakiegoś świadomego działania?</span> Po wojnie spotkałem syna tego profesora Umy. Miałem samochód i natknąłem się na warsztat – była reklama w gazecie czy gdzieś, „Uma”, na Potockiej, tu niedaleko. I po prostu byłem ciekawy, czy ma jakiś związek z tym profesorem z alei 3 Maja.
    </section>
    <section>
        <time>4869</time>No i pojechałem tam. Zresztą później, to bardzo sympatyczny facet, i już później reperowałem samochód właśnie tam u Umy na Potockiej. I on powiedział, że to było aresztowanie przypadkowe, że Niemcy nie wpadli na ślad tej organizacji czy komórki tej, gdzie ojciec był, tylko że któryś z tych uczestników, gdy szedł na te spotkanie w alei 3 Maja do profesora Umy, zachowywał się trochę czy niósł jakąś torbę wypchaną, czy coś, co nie pasowało do jego wyglądu, jego zachowania. Coś było takiego, co zwróciło uwagę niemieckiego patrolu. I poszli za nim. I on tu wszedł na te spotkanie, i oni za nim. A tu już była gromadka mężczyzn. <span style="font-weight: bold;">To nieszczęśliwy wypadek po prostu. </span>Tak opowiadał właśnie ten syn profesora Umy, że to było przypadkowe. No niemniej wszyscy byli zaaresztowani i wszyscy zginęli.
    </section>
    <section>
        <time>4959</time><span style="font-weight: bold;">A czy Pan miał świadomość, że Pański tata działa w konspiracji? </span>Ja się domyślałem, ale ojciec przecież mnie nie powiedział, że – Jestem w AK, jestem w organizacji. Tego nie mówił. Ale domyślałem się, no bo wychodził z domu, powiedział, że – Wrócę tam o tej czy o tej. Tak że wiadomo, że nie idzie z wizytą, nie idzie na kawę czy na wódkę. <span style="font-weight: bold;">A czy Pan albo Pański brat byliście zaangażowani w coś?</span> W tym czasie nie. Natomiast w czasie powstania – to miałem ile? 14 lat czy 15 – i ja chciałem iść, uważałem, że jestem dostatecznie duży, żeby brać udział w walkach. To zresztą w tym wieku jak ja to byli w powstaniu. Ale matka powiedziała, a liczyłem się z tym zdaniem, że kategorycznie się nie zgadza. Powiedziała – Jeden z rodziny zginął w walce z Niemcami, to wystarczy. A możecie się jeszcze przydać kiedy indziej. No i uznałem, że jest w tym jakaś racja i nie brałem udziału. Natomiast brałem udział – to za szumnie powiedziane – byłem w straży ogniowej.
    </section>
    <section>
        <time>5053</time>Teraz wspomniałem o tym, że w czasie powstania byłem w tej obronie przeciwlotniczej i w straży ogniowej. <span style="font-weight: bold;">Do powstania proponuję jeszcze wrócić, powstanie omówimy za chwilkę. A teraz skończmy jeszcze okupację, bo parę lat trwała. To ja zapytam może, żeby tak troszeczkę uporządkować, kiedy Pan zobaczył pierwszych Niemców?</span> Pierwszych Niemców zobaczyłem przed naszym domem. Było już po kapitulacji, nie było żadnej strzelaniny, nic, cisza zupełna, żadnych nalotów. Ludzie zaczęli wychodzić na ulice, otwierano sklepy, otwierano bramy, które były pozamykane. Dozorcy pilnowali, żeby zamykać te bramy, bo tych żołnierzy się kręciło dużo. Też bali się, że to za dużo ich wejdzie, jacyś inni się tam... No w każdym razie były jakieś obawy, właściciele domów kazali zamykać bramy. I otwierano, jak tam wojskowi wchodzili, wychodzili czy coś, to wtedy. I pamiętam, że kiedy trochę tak zrobiło się ciszej, to było parę godzin chyba po kapitulacji, to wyszedłem na ulicę.
    </section>
    <section>
        <time>5146</time>Bo byliśmy albo w domu, albo się chodziło przez tylne, drugie podwórko na podwórka sąsiednich domów od Nowowiejskiej, w głąb miasta jak gdyby się chodziło, a nie w tą stronę tu Pola Mokotowskiego, tu w stronę Marszałkowskiej to nie. Więc cały czas oblężenia to przed domem na Mokotowskiej nosa przed dom nie wytknąłem. I wyszedłem pierwszy raz – otwarta brama, wychodzę na ulicę. I środkiem jezdni, Mokotowską od strony Polnej, od strony Pola Mokotowskiego szło dwóch oficerów niemieckich w pełnej gali – nie hełmy, tylko te zwykłe czapki, mundury, tu były przypięte odznaczenia, szable przy boku – nie wiem, dlaczego – i szli samym środeczkiem jezdni w stronę placu Zbawiciela. To był pierwszy obrazek z czasów okupacji – tych dwóch oficerów idących środkiem ulicy Mokotowskiej do placu Zbawiciela.
    </section>
    <section>
        <time>5227</time><span style="font-weight: bold;">Bał się Pan wtedy?</span> Nie. Oni spokojnie szli, nic, rozglądali się. Ja patrzyłem się, doszli do placu Zbawiciela, zatrzymali się, oglądali ten wysoki Dom Metodystów. Bo to był piękny dom, też bogato bardzo rzeźbiony – jakieś głowy ptaków, jakieś były tam takie wieńce kwiatowe, płaskorzeźby na murze. Dość tak oryginalnie wyglądał ten budynek. To Jasieńczyk projektował, zresztą to była jego własność, znany architekt. I oni stanęli pod kościołem przed wejściem na plac, i patrzyli właśnie na ten budynek, i coś tam przyglądali się, gestykulowali, oglądali. To było pierwsze, że tak powiem, spotkanie Niemców. A później to tych widziałem Niemców, którzy rozdawali żywność z samochodów. To były te pierwsze kontakty z Niemcami. <span style="font-weight: bold;">A kiedy Pan po raz pierwszy zobaczył jakieś represje niemieckie? Kiedy się Pan o nich dowiedział po raz pierwszy?</span> No dowiedzieć to z ogłoszeń, że ogłaszają rozstrzeliwania. Ale to były dopiero lata ostatnie, bo tego nie było na początku.
    </section>
    <section>
        <time>5322</time>Pierwsze represje to dotyczyły Żydów. I pierwszy taki wypadek, można powiedzieć, represji tych antyżydowskich, bo jeśli chodzi o Polaków, to tych rzeczy w ogóle nie było, żadnych represji, tylko te antyżydowskie. To było... w każdym razie Niemcy weszli październik 1939, więc to było już dobre kilka miesięcy, pół roku później, już zaczęto z Żydami jakoś tam wojować. I stałem w kolejce do autobusu na placu Zbawiciela pod Domem Metodystów, ten wysoki dom ośmiopiętrowy na rogu Mokotowskiej. Wie pani, który to jest?<span style="font-weight: bold;"> Wiem, teraz szkoła językowa tam się mieści.</span> To stałem pod tym budynkiem i był przystanek autobusowy i czekałem w kolejce, stało kilkanaście osób. I przechodził patrol niemiecki, trzech chyba żołnierzy w hełmach tej żandarmerii i z tą blachą feldżandarmerii. I zobaczyli – nikt nie zwracał uwagi na to – jakąś kobietę, która stała w kolejce. I ją wywołali z tej kolejki, i zaczęli pytać się – <span style="font-style: italic;">Jude?</span> – czy Żydówka.
    </section>
    <section>
        <time>5435</time>Nikt na nią nie zwracał uwagi, bo Żyd nie był sensacją w Warszawie, jak ich było przed wojną 350000. Co trzeci przechodzień na ulicy to był Żyd, więc nikt na nią nie zwracał uwagi. Ale jak Niemcy ją wyciągnęli z kolejki, to wtedy wszyscy na nią zaczęli się gapić. I ja też. No rzeczywiście, była Żydówka. A ona mówi do Niemców – <span style="font-style: italic;">Nein, nein</span> – że ona – <span style="font-style: italic;">Pole</span>. I wtedy ci Niemcy zaczęli się śmiać i kazali – jeden mówił łamaną polszczyzną i kazał jej mówić „Ojcze Nasz”. No więc ryczeli ze śmiechu i ona zaczęła mówić „Ojcze Nasz”, i się po paru słowach załamała, nie potrafiła. No więc huknęli ją kolbą i z powrotem ją wepchnęli do kolejki. Tym się incydent zakończył. Ale później to już, parę miesięcy później już musieli nosić opaski, a jeszcze parę miesięcy później, jak ogrodzono teren getta, teren Muranowa i zrobiono getto, no to już się zaczęły wysiedlenia tych Żydów.
    </section>
    <section>
        <time>5522</time>I ten nasz właściciel, pan Goldman, właściciel tego domu, gdzie mieszkałem, zaprosił do siebie do domu dozorcę, pana Kwiatkowskiego. Stary taki facet z wąsami sumiastymi, taki o wyglądzie szlachcica z „Trylogii”. Ale to był jakiś spod Warszawy wieśniak, bardzo sympatyczny. Zaprosił pana Kwiatkowskiego do siebie i powiedział mu – <span style="font-style: italic;">Panie Kwiatkowski, my stąd się już musimy wynosić, idziemy do getta i zostawiamy mieszkanie pod pana opieką. Niech pan czuwa nad tym, ma pan tu klucze, niech pan od czasu do czasu wytrze kurze, a kosztowności niech pan weźmie ze sobą.</span> Dali mu coś tam, on nie mówił. Część, większość na pewno wzięli ze sobą idąc do getta, ale dali mu pewnie z myślą o opiece nad tym mieszkaniem. No więc pan Kwiatkowski to relacjonował matce. Mówi – <span style="font-style: italic;">Ale skąd!</span>
    </section>
    <section>
        <time>5601</time>Bo ten Goldman powiedział – <span style="font-style: italic;">Niech się pan opiekuje tym domem. No, my to chyba już nie wrócimy, ale może ktoś z naszej rodziny, to pan przekaże wtedy te mieszkanie. Jest pan naszym jakby pełnomocnikiem. A czy my wrócimy, czy nie, to</span> – Goldman mówi – <span style="font-style: italic;">to my tego nie wiemy. Chyba nie.</span> No więc ten Kwiatkowski mówi – <span style="font-style: italic;">Ależ skąd! Panie Goldman, na pewno pan wróci. No przecież to jest chwilowe, to tymczasowe.</span> No jak tak można? Przecież to są tylko tam jakieś takie pewnie organizacyjne zabiegi. Nie wiem, o co tu chodzi, ale to na pewno ma charakter tymczasowy. A ten Goldman mówi – <span style="font-style: italic;">Nie, panie Kwiatkowski. My już nie wrócimy.</span> No i to taka była... Jeśli chodzi o te kontakty żydowskie. <span style="font-weight: bold;">A był Pan świadkiem jakichś łapanek ulicznych? Łapanek, rozstrzeliwań?</span> Rozstrzeliwań. Kiedy sytuacja zaczęła się robić na froncie bardzo ciężka, kiedy podziemny ten ruch, ten AK, potęgowały się napady na Niemców, akcje zbrojne podziemia, kiedy to wszystko zaczęło się nasilać, to był rok 1943 – bo 1941, 1942 to był spokój zupełny – to Niemcy podjęli bardzo ostre represje.
    </section>
    <section>
        <time>5718</time>I jednocześnie, kiedy Niemcy wysyłali coraz więcej swoich ludzi na front, to potrzebowali robotników do pracy w Rzeszy, to zaczęły się i represje, i łapanki. I w czasie okupacji chodziłem do szkoły, która nazywała się „Przyszłość” – to oddzielny temat. I pod koniec wojny, tuż przed powstaniem, ta szkoła mieściła się na ulicy Pięknej 26. Ta obecna Emilii Plater, czy jak tam się nazywa, te gimnazjum Platerka czy coś... <span style="font-weight: bold;">Gimnazjum Platerówny.</span> Platerówny. To jest Piękna 24. To był sąsiedni budynek, 26, gdzie była szkoła ta „Przyszłość”. To był nie jej budynek, ale wynajmowała tam, to odrębna sprawa. I myśmy chodzili tam do tej szkoły. Był tłok, więc były przed południem i po południu lekcje. I któregoś dnia Niemcy zagrodzili ulicę Piękną, przywieźli ciężarówkę więźniów, ustawili pod murem tu obok centrali telefonów na Pięknej.
    </section>
    <section>
        <time>5814</time>Centrala telefonów to jest Piękna 17; przynajmniej była tam centrala, ta południowa, telefonów. Obok była duża kamienica, nie ma tam, teraz jakiś nowy budynek stoi. I pod tą kamienicą ustawili ludzi i zaczęli strzelać. Więc natychmiast profesor – <span style="font-style: italic;">Od okien odejść!</span> – od tego odsunął. I tylko słyszeliśmy strzały. I nas tam trzymali w tej szkole, profesorowie wychodzili, patrzyli. Jak już wszystko tam było usunięte, to wtedy nas ze szkoły wypuścili. Ale jeszcze wracając do czasu tej mojej, w cudzysłowie, służby w obronie przeciwlotniczej... <span style="font-weight: bold;">Ale mówił Pan, że to jest okres powstania, tak? </span>Tak. <span style="font-weight: bold;">O powstaniu to może porozmawiamy już na następnym spotkaniu, a dzisiaj dokończmy okupację. Bo ja wiem, że Pan by chciał uporządkować, a ja zapamiętam, że o powstaniu mieliśmy jeszcze, o tej służbie rozmawiać, dobrze?</span> Jeśli chodzi o okupację, no to właściwie tak – Szkoła Rodziny Wojskowej przestała istnieć, to było zamknięte. Budynek Ministerstwa Spraw Wojskowych, jak i aleję Szucha, Ujazdowskie zajęli Niemcy, tam była dzielnica niemiecka. I matka zapisała nas – mnie i brata – do szkoły „Przyszłość”.
    </section>
    <section>
        <time>5918</time>To było takie – było gimnazjum i liceum na ulicy Śniadeckich 17. Ten budynek stoi do dziś, on ocalał. <span style="font-weight: bold;">A to było takie jawne liceum?</span> Tak, tak, zupełnie. Oczywiście, bo szkoły za Niemców funkcjonowały. A ten nasz rejon obfitował w szkoły. Przecież na Pięknej była ta szkoła Platerówny, obok tam, gdzie myśmy byli, wynajmowała lokal szkoła „Przyszłość” – to było Gimnazjum Wołowskiej. Na Polnej była Rontalera. Przed politechniką był Staszic, na placu Unii Lubelskiej było Gimnazjum Roszkowskiej czy coś. Na Bagateli chyba 10 jakaś pensja dla dziewcząt. Tych szkół to w pobliżu było bardzo dużo. I za Niemców były czynne. Tylko to jest odrębna sprawa, nieco zmieniły się formy. I matka nas zapisała do tej szkoły „Przyszłość”, bo ta szkoła miała znakomitą opinię. Tam byli wyśmienici profesorowie. To była męska szkoła, bo gimnazja i licea były albo męskie, albo żeńskie. Tylko szkoły powszechne były koedukacyjne. <span style="font-weight: bold;">A Pan chodził od 1939 roku do tej szkoły, tak?</span> Do „Przyszłości”? W 1939 to jeszcze byłem w Szkole Rodziny Wojskowej. <span style="font-weight: bold;">No tak. Ale po rozpoczęciu wojny... </span>A po rozpoczęciu wojny była przerwa, nie było żadnych szkół. Nic nie działało.
    </section>
    <section>
        <time>6037</time>A po wojnie Szkoła Rodziny Wojskowej przez dwa czy trzy miesiące jeszcze działała w wynajętych pomieszczeniach, między innymi w budynku straży ogniowej na Polnej 1. Bo do naszej klasy chodziła córka komendanta głównego straży ogniowej, Krysia ? Gieysztorówna, więc jej ojciec, komendant straży ogniowej dał nam pomieszczenia budynku straży ogniowej na Polnej. To jest tu przy placu Unii Lubelskiej. <span style="font-weight: bold;">Tam, gdzie teraz jest też straż pożarna, tak? </span>No to była przed wojną straż pożarna i jest. I w tym budynku właśnie dał nam to... <span style="font-weight: bold;">Sale.</span> Pomieszczenia. Ale ta szkoła uległa rozwiązaniu, bo Niemcy po prostu personalnie – przyszło polecenie, że nie wolno i skończyło się. I wtedy matka przepisała nas, to był rok 1940, do szkoły „Przyszłość”, która miała znakomitą opinię, znakomitych profesorów. No i do powstania żeśmy chodzili z bratem do tej właśnie szkoły. I do dziś dnia utrzymujemy kontakty z kolegami z klasy z tej szkoły.
    </section>
    <section>
        <time>6122</time>I na Śniadeckich 19 to był bardzo taki ładny – istnieje do dziś, jak mówiłem – ten budynek, tylko że w 1943 roku Niemcy zajęli go na szpital dla siebie, dla żołnierzy. I nas, całą szkołę wyrzucili. W związku z tym nasza szkoła, ta „Przyszłość”, wynajęła lokale w Gimnazjum Wołowskiej na Pięknej 26. I tam żeśmy właśnie chodzili do „Przyszłości” na Piękną 26. I tam właśnie widziałem te, słyszałem raczej te rozstrzeliwania. To był jedyny akt represji, jaki nie tyle widziałem, ile słyszałem. To już był ten końcowy okres okupacji. <span style="font-weight: bold;">A czy w tej szkole miał Pan jakieś, w sposób tajny oczywiście, prowadzone zajęcia z polskiego, historii – takie zakazane?</span> Nie były tajne. <span style="font-weight: bold;">Znaczy w sensie – Niemcy zakazywali, dlatego się pytam. </span>Lekcje polskiego były normalnie. Tylko wszystkie te szkoły, te gimnazja i licea, musiały zmienić profil. Niemcy zażądali, że szkoły gimnazjalne i licealne w tej formie, w jakiej były do tej pory, to są niepotrzebne. I że potrzebni są fachowcy i wykształcenie zawodowe. W związku z tym te gimnazja zmieniły nazwę.
    </section>
    <section>
        <time>6230</time>Na przykład nasze to było tam – szkoła ogrodniczo jakaś coś tam „Przyszłość”. Szkoła tam mojego kolegi na Śniadeckich pod 8. to znowuż nazywała się szkoła rzemiosł jakichś tam. I po prostu te gimnazja i to miały zmienione nazwy. I musiały mieć jakiś podręcznik, przynajmniej dla picu, z tego zakresu, jaki był w tytule. <span style="font-weight: bold;">A jakieś zajęcia Pan miał w ogóle z tego ogrodnictwa?</span> Nic zupełnie. Natomiast był profesor, który w razie kontroli czy inspekcji z kuratorium mówił, że teraz będzie lekcja tam tego i musiał, i coś wiedział na ten temat. Wtedy takiego profesora, który coś wiedział na jakiś temat wypychało się; jak była jakaś wizytacja, to on tam coś bredził. A tak takiego przedmiotu w planie... u dyrektora pewnie wisiał tam przedmiot, że w poniedziałek jest to czy coś, ale tu u nas nie było.
    </section>
    <section>
        <time>6315</time>I był język polski, tylko musiał być w każdej szkole język niemiecki, to było obowiązkowe. I nie tak, jak pod ruskim zaborem, że uczeń musi mówić po rosyjsku – jak u Rosjan pełna rusyfikacja – tego nie było. Trzeba było mówić w szkole po rosyjsku, Polacy musieli bełkotać nieudolnie tam po rusku. A tu mówiło się, profesorowie, myśmy mówili po polsku. Tylko był język niemiecki obowiązkowy. <span style="font-weight: bold;">Ale wy chcieliście się go uczyć? To znaczy dostrzegaliście pozytywy z tego?</span> Tak, tak. Nie było oporów, nie. Natomiast prywatnie, wiem że na przykład była pani Kwaśniewska pod 8. na Mokotowskiej, która uczyła francuskiego i miała kilku uczniów spośród moich kolegów, którzy chodzili, oprócz niemiecki w szkole, uczyli się u pani Kwaśniewskiej francuskiego. Gdzieś tam ktoś podobno uczył angielskiego.
    </section>
    <section>
        <time>6389</time>Też ktoś chodził na ten angielski z kolegów, już nie wiem który. Ale nie było oporów do nauki języka niemieckiego, dlatego że w tym czasie język niemiecki był bardzo popularny w ogóle w Europie. W wielu krajach dużo ludzi znało język niemiecki. Tak że znając język niemiecki można było ruszać się po całej Europie. Później angielski to wyparł i w tej chwili to... Angielski był bardzo mało znany, bardzo mało popularny. Osoba, która znała język angielski to były wyjątki. Natomiast język francuski znało sporo osób, a język niemiecki znało bardzo dużo osób. Tak że w ogóle nie było oporów z tym językiem. <span style="font-weight: bold;">A jeszcze tak sobie uświadomiłam, nie zapytałam Pana, czy przed wojną należał Pan do harcerstwa? Czy w czasie wojny miał Pan jakieś związki z harcerstwem?</span> Nie, nie. Nie wiem dlaczego, ale jakoś to nie. <span style="font-weight: bold;"> A do jakiejś innej organizacji? Bo skoro tata był wojskowym, to może miał jakieś takie...</span> Były zajęcia takie w tej Szkole Rodziny Wojskowej, takie zajęcia, powiedzmy, przygotowawcze jakby.
    </section>
    <section>
        <time>6476</time>To się nazywało... miało jakąś nazwę, nie pamiętam. <span style="font-weight: bold;">Przysposobienie jakieś, tak?</span> O! Chyba przysposobienie wojskowe. Chyba tak to się nazywało. I były takie lekcje, raz w miesiącu czy coś, gdzie żeśmy mieli tam na przykład opatrunki, jakieś sanitarne historie, zabezpieczenie, o, właśnie mieszkań czy gaszenie pożaru. No takie to. I wycieczki w teren robiono, dość często jeździliśmy w różne miejsca. Tak że takie ciekawe. Zresztą nie tylko gdzieś w teren, ale na przykład zawieziono nas – przed wojną tu powstało na Bielanach te Centrum Wychowania Fizycznego, jest do tej pory. <span style="font-weight: bold;">AWF, tak?</span> Tak. To powstało przed wojną. No to pamiętam, że cała nasza klasa pojechała zwiedzać te centrum. To wyglądało w ten sposób, że zamawiało się tramwaj w dyrekcji, telefon, na którą godzinę, tramwaj przyjeżdżał. Jechał, pamiętam to, Aleje Ujazdowskie. Myśmy musieli być parę minut wcześniej, ten tramwaj przyjechał, zatrzymał się na przystanku, jak wszystkie inne, i żeśmy Alejami Ujazdowskimi, Nowy Świat.
    </section>
    <section>
        <time>6583</time>Te tramwaje na Żoliborz jeździły. Nie było Andersa, tylko Krakowskie Przedmieście, Miodowa, Bonifraterska, na wiadukt i tam na Bielany. To żeśmy tą trasą. I tam na bocznicy na Bielanach na pętli stał tramwaj, czekał – tam zapasowe tory zawsze przy każdej pętli były. No i z powrotem nas odwiózł w Aleje Ujazdowskie. Więc takie wycieczki różne były organizowane. Wiem, że to w ramach tego przysposobienia to było.<span style="font-weight: bold;"> A ja rozumiem, że w czasie wojny, znaczy w czasie tej okupacji, mama nie pozwalała Panom się angażować? </span>Nie. <span style="font-weight: bold;">A czy miał Pan w szkole kolegów, którzy w jakiś sposób działali? Wiedział Pan coś na ten temat? </span>Tak. To wiedziałem. Wiedziałem który, ale to nie było tak jasno powiedziane, bo każdy z nich uważał, że to jest tajne. Był zaprzysiężony czy coś. Dwóch takich w naszej klasie, liczącej trzydziestu kilku chłopaków, to tylko dwóch było, co do których podejrzewano, że – i oni też dawali do zrozumienia, że – <span style="font-style: italic;">My to jesteśmy, prawda... </span>
    </section>
    <section>
        <time>6663</time><span style="font-weight: bold;">Ale nie było takiego, że jak Pan nie jest w jakiejś organizacji, to coś gorszego?</span> Nie, to w ogóle nie był temat zainteresowań. Tak się mówi o tym, że my to Polacy... w ogóle tematyka wojenna bardzo mało nas interesowała i tematyka, że tak powiem, męsko-damska mało nas interesowała. Natomiast prawie wszyscy mieli jakieś, to się ładnie nazywa, hobby. To na te tematy to się dyskutowało w nieskończoność.<span style="font-weight: bold;"> Ale że tak zapytam dosyć wścibsko – dlaczego Was nie interesowała tematyka damsko-męska w tym wieku?</span> To wynikało z wielu przyczyn. Ale chyba najistotniejsze to były sprawy wychowania wśród... to nie dotyczyło rodziny, tylko wszędzie, gdziekolwiek się szło – czy teatr, czy kino, czy coś – to ta tematyka była taka jakby omijana bokiem, nie było... <span style="font-weight: bold;">Po prostu nic Wam nie przypominało – szkoła była męska. </span>Po prostu to z wykładów pamiętam etyki, wykładów religii.
    </section>
    <section>
        <time>6756</time>Jakie były przyczyny? Że człowiek z punktu widzenia czysto przyrodniczego jest gatunkiem neotenicznym. Nie wiem, czy pani wie, co to oznacza? <span style="font-weight: bold;">Nie.</span> Pierwsza klasa licealna, lekcje biologii i tak dalej, przyrody. Są zwierzęta, które... że dzieci mają dzieci. To się nazywa w naukach przyrodniczych neotenią – że osobniki niedojrzałe fizycznie, jeszcze nierozwinięte ani fizycznie, ani psychicznie, mogą rodzić dzieci. I ta neotenia jest pozostałością, ponieważ występuje tylko i wyłącznie wśród gatunków, które żyją w skrajnie trudnych warunkach. <span style="font-weight: bold;">Żeby zdążyli dać nowe życie, tak? </span>O to chodziło. To wystąpiło również u ludzi w tych czasach, kiedy tysiące lat żyli w tych jaskiniach, zbierali tam coś po lasach. <span style="font-weight: bold;">I Panów uczono w szkole, że człowiek też tak jest?</span> I człowiek jest gatunkiem neotenicznym. Zresztą, jeśli trzynastoletnia dziewczyna może urodzić dziecko, to znaczy, że jest gatunkiem neotenicznym, bo jest ani niedojrzała fizycznie, ani psychicznie do tej roli.
    </section>
    <section>
        <time>6859</time>I wszystkie książki, pisma, lekcje – religia, wychowanie i tak dalej – dążyło do tego, żeby opóźnić te zainteresowania. Czyli po prostu, jak ktoś zaczynał rozmowę tam na temat d.M. ...Maryni, to taki profesor czy ktoś powiedział – <span style="font-style: italic;">No, daj spokój, jeszcze się wstrzymaj z tym tematem, jeszcze troszkę podrośniesz, to porozmawiamy.</span> I z uśmiechem. Takie było mniej więcej nastawienie. I jeśli młody chłopak spotykał się wszędzie, na każdym kroku, z tym nastawieniem, czytał książki, gdzie nie było ani słowa na te tematy, jak u Verne'go na przykład czy tam u Sienkiewicza, jeśli ani w rodzinie, ani w szkole, ani w książkach, w prasie, w kinie... W kinie była miłość, no to było wiadomo – pan dojrzały, pani to, to nie żadne chłopaki... <span style="font-weight: bold;">Czyli, jeżeli jakieś takie niedorosłe związki damsko-męskie to są najwyżej w „Krzyżakach”, tak? Do Danusi?</span> Tak. I to w ogóle było traktowane jako – o, coś tam się pokićkało. Tak że to nie było obiektem zainteresowania. Ale to było słuszne, dlatego że jeśli budzi się te zainteresowania za wcześnie, to prowadzi do zupełnie katastrofalnych rezultatów dla tych młodych ludzi i również dla tych dzieci, które się rodzą.
    </section>
    <section>
        <time>6967</time>To jeszcze gorsza katastrofa. Tak że to było rozsądne. Tak że myśmy się właściwie, to już mówiliśmy, że się interesowaliśmy różnymi sprawami, ale...<span style="font-weight: bold;"> A czy w czasie wojny miał Pan na to czas? Bo tutaj szkoła. Miał Pan jakieś dodatkowe obowiązki wynikające z faktu, że jest okupacja?</span> Nie. Przede wszystkim szkoła to trwała te cztery czy pięć godzin. Jak się szło na dziewiątą, to o drugiej się wychodziło, czy coś takiego. Lekcje do domu albo były zadane, albo nie. Jeśli były zadane, to były zadane w takim zakresie, że w ciągu 15 minut się odrobiło. Czyli właściwie nie było jakiegoś takiego nacisku, stresu, nic. Po prostu wychodziło się ze szkoły i było wiadomo, że luz, frei Baron, każdy robi, co chce. <span style="font-weight: bold;">Czyli cały czas pozaszkolny poświęcaliście na swoje hobby?</span> Wypadało pomóc matce w domu tam, jak sprzątała, kurze wycierała czy coś, to się robiło.
    </section>
    <section>
        <time>7047</time><span style="font-weight: bold;"> Ale nie było takiego, żeby się właśnie dokształcać z dziesięciu rzeczy, tak jak dzisiaj na przykład?</span> Wysłała na przykład – <span style="font-style: italic;">O, idź, kup tam coś, to czy tamto</span>. Albo – <span style="font-style: italic;">Zrób...</span> To były te rzeczy, ale to były sporadycznie. Natomiast żeśmy przeważnie spotykali się u jednego, u drugiego czy u trzeciego. Na ogół to było środowisko, ten cały rejon Warszawy, ludzi zamożnych. Mieli swoje pokoje – taki chłopak miał swój pokój. I tam były w nieskończoność dyskusje albo oglądało się zbiory znaczków pocztowych, albo pocztówek, albo tam atlasy geograficzne. Jaka była wielka dyskusja, czy na przykład w rejon Ubangi-Szari w Afryce to trzeba podjechać od południa czy od północy, żeby tam dotrzeć. No to była dyskusja – od północy nie, bo Sahara, piaski – i zaczynała się dyskusja, czy wytrzyma się taką temperaturę. A lepiej od południa, bo tam jest rzeka Ogowe, czyli to jest akurat kolonia francuska, więc można liczyć na pomoc francuskich żołnierzy.
    </section>
    <section>
        <time>7126</time><span style="font-weight: bold;">Ale to byliście strasznie naiwni. Tutaj druga wojna światowa, a tutaj tak strasznie naiwni nastolatkowie.</span> Tak było. <span style="font-weight: bold;">Niezwykłe.</span> No byli tacy, którzy... jak gdyby na uboczu. Jak teraz patrzę, to oni byli na pewno psychicznie starsi od nas, mimo że w tym samym wieku. Byli tacy, ale to takich – on się mało udzielał, mało się spotykał i nie bardzo było wiadomo, co robił. Wiadomo było, dwóch, że prawdopodobnie są w organizacji, więc biorą udział w strzelaniu tajnym, gdzieś w wykładach, szkoleniach, no to było wiadomo. Co robi taki Gucio ? Szpetle po wyjściu ze szkoły, nie wiedzieliśmy. Szedł do domu na Książęcą – nie wiemy. Taki był kolega, Makuch, w naszej klasie – nie wiemy, co on robił. Ale ci, którzy się spotykali, bliżej mieszkali, to myśmy się tu spotykali codziennie. Przecież w takim ogrodzie Szkoły Wawelberga to można się było wspaniale bawić we wszystko – w skakanie, kto wyżej skoczy, kto szybciej przebiegnie.
    </section>
    <section>
        <time>7210</time>Nie tylko tam dyskusje, ale i takie sportowe. Dużo żeśmy grali w piłkę nożną. To wtedy było bardzo popularne i prawie wszyscy graliśmy w piłkę nożną. To zajmowało nam sporo czasu. <span style="font-weight: bold;">A ja jeszcze, jeżeli Pan pozwoli, wrócę do tego aresztowania Pańskiego taty. Czy Pan pamięta okoliczności, w jakich Pan się o tym dowiedział?</span> No matka powiedziała. Ojciec nie przyszedł, miał przyjść wieczorem, nie przyszedł, to matka już zaczęła się obawiać. A na drugi dzień rano matka, nie wiem skąd – czy dzwonili od Umy, czy jakoś inaczej – matka powiedziała, że ojca zaaresztowali.<span style="font-weight: bold;"> I później dowiedzieli się Państwo dopiero o tym, że zmarł...</span> Nie. Ojciec najpierw był na Szucha, napisał w liście. Później był przewieziony na Pawiak i z Pawiaka już pisał listy do domu. Nawet gdzieś jeden list mam zachowany. Chyba to była informacja, że: „Jestem aresztowany, jestem tam na ulicy Pawiej, czuję się dobrze.”
    </section>
    <section>
        <time>7292</time>No więcej nic nie mógł napisać. <span style="font-weight: bold;">A czy w jakiś sposób do Państwa do domu dotarły jakieś echa tego aresztowania? Przyszła jakaś rewizja?</span> Nie, nie. Rewizji u nas nie było. Była raz rewizja, ale absolutnie niezwiązana z aresztowaniem ojca. Tylko Niemcy, kiedy wydano zarządzenie, że nie wolno trzymać radioodbiorników, że zakaz jest posiadania radia, to chodzili po domach i sprawdzali, czy jest radio, czy nie. Ale chodzili po wszystkich mieszkaniach kolejno, od góry do dołu. Tam wchodziło trzech tych żandarmów. Przeszli po pokojach – <span style="font-style: italic;">Auf Wiedersehen </span>– wychodzili, po krzyku. Tak że no taka rewizja była. <span style="font-weight: bold;">A czy pamięta Pan wybuch powstania w getcie?</span> Samego wybuchu powstania nie pamiętam. Natomiast pamiętam, co się działo, jak te powstanie trwało. Dlatego że całe tłumy warszawiaków chodziły patrzeć na to, co się tam dzieje.
    </section>
    <section>
        <time>7380</time>To nie było to, że – to się teraz wypisuje bzdety – że się cieszyli, że Polacy zadowoleni, że oklaski, że coś. Oczywiście bzdury. Nikt specjalnie nie przepadał za Żydami, po prostu obojętne to było – o, ten jest Żyd, ten Rusin, ten Rusek. Nie miało to znaczenia. Były pewne, zaczęły się w 1939 roku, pewne tarcia z Żydami, które miały związek z sytuacją na wyższych uczelniach. Ale to jest odrębny temat. Tam powstała na wyższych uczelniach sytuacja taka, że były zadrażnienia. Natomiast wśród szarego tłumu tych spraw nie było. Więc samego rozpoczęcia powstania w getcie, tego nie odnotowałem, ani nie... <span style="font-weight: bold;">Ale rozumiem, że był Pan w gronie tych warszawiaków, którzy poszli zobaczyć, jak to getto walczy?</span> Natomiast sam przebieg powstania to pamiętam dokładnie. I byłem tam, polazłem, jak większość chłopaków – <span style="font-style: italic;">O, idziemy zobaczyć. </span>To nie było to w sensie – <span style="font-style: italic;">O, cieszymy się albo martwimy się.</span> Po prostu – <span style="font-style: italic;">O, tu się pali</span>. Zobacz, jakie płomienie.
    </section>
    <section>
        <time>7473</time>I chodzili chłopcy, i dużo chodziło starszych ludzi. Pamiętam, że poszliśmy kiedyś z matką. Matka była przerażona tym, co się tam dzieje, ale poszła też przez ciekawość. I raz byłem sam popatrzeć, i drugi raz z matką poszliśmy. I staliśmy chyba... to nie pamiętam, w którym miejscu, ale to było gdzieś tu w rejonie Leszna... jak Solna... no gdzieś tutaj, między placem Bankowym a tym kościołem na Lesznie, tu gdzieś w tym rejonie żeśmy stali. Mur był wzdłuż chodnika, bo Lesznem jeździły tramwaje, to teraz Solidarności się nazywa. I chodnik ten południowy, i jezdnia była po stronie naszej, natomiast mur był przy chodniku północnym. I domy za tym chodnikiem to już było getto. Tak że myśmy stali na tym i pamiętam, że było widać, jak z tych domów buchają wysokie płomienie i w górę – ten żar był tak duży, że unosił książki palące się później, pościel, poduszki – że to tak w górę się unosiło.
    </section>
    <section>
        <time>7587</time>Ale to popatrzyło się chwilę, to był widok przejmujący. W każdym razie łazili ludzie oglądać, między innymi ja to widziałem. <span style="font-weight: bold;">A było coś takiego, że myśleli Państwo, że to będzie dalej los Warszawy czy to dzisiaj tak się mówi?</span> Nie, w ogóle, o tym, że to Warszawę spotka, to w ogóle nie wchodziło w rachubę. Tylko po prostu patrzyło się na to jako rzecz potworną wyjątkowo, w głowie się nie mieszczącą, ale atrakcyjną wizualnie – no płomienie pod niebo, dym, chmury, w nocy łuna. Poza tym niechętnie się patrzyło, bo były te bramy tam, na przykład przy Żelaznej, niechętnie się patrzyło, jak do getta szły oddziały te pacyfikujące. Oczywiście, to nie były niemieckie, to jest bzdura, bujda. Niemiecka była jedna kompania SS. A całą pacyfikację getta, całą likwidację getta przeprowadzały rosyjsko-ukraińskie oddziały walczące po stronie niemieckiej, te oddziały RON-a, to są Kamińskiego.
    </section>
    <section>
        <time>7674</time>I tam ściągnięto tych ronowców. Warszawiacy, nie wiadomo dlaczego, w większości nazywali ich własowcami, że to były oddziały własowców. To było błędne, bo oddziały Własowa, rosyjskie, były zaangażowane w Czechosłowacji, na Węgrzech, w tamtych rejonach. A tu były oddziały Kamińskiego. Na przykład w czasie powstania tą pacyfikację Ochoty to robiły oddziały Kamińskiego – generał Kamiński i Putin, jego zastępca. Ten Władimir Putin, ojciec tego naszego Putina.<span style="font-weight: bold;"> Proszę Pana, chciałabym dotrzeć dzisiaj do wybuchu powstania warszawskiego. Czy między wybuchem powstania w getcie a wybuchem powstania w Warszawie jest coś, o czym warto wspomnieć dzisiaj?</span> Można to powiedzieć, że powstanie w getcie to był kwiecień 1943. I chyba można tylko tyle powiedzieć, że ten okres po powstaniu w getcie to był okres nasilonych represji w Warszawie.
    </section>
    <section>
        <time>7756</time>To już zaczęły się wtedy duże represje. Bo do czasu, tak gdzieś do połowy okupacji, do początku 1943 roku to właściwie nie działo się nic. Mówi się – Szucha, aresztowania i tak dalej. Jeśli ktoś siedział cicho, to mu nic nie groziło, robił swoje – handlował, pracował w biurze projektów, jakichś innych tam coś. No były biura, były sklepy, były przedsiębiorstwa, firmy, Bóg wie, co było. Każdy pracował, jak pracował. Natomiast jeśli ktoś należał do organizacji podziemnych, tych akowskich, do AK, wtedy rzeczywiście to były... Nie był zamieszany w żadną antyniemiecką jakąś tą, to sobie najspokojniej w świecie można było egzystować. Natomiast jeśli ktoś działał, to były aresztowania i te brutalne traktowania, egzekucje. <span style="font-weight: bold;">No tak, ale po tym, jak zaaresztowano Pana tatę, nie miał Pan takiego, że zaraz, w każdym momencie może Pan być zamknięty, zatrzymany?</span> Nie. To w ogóle nie wchodziło – aresztowanie rodzin to się nie zdarzało.
    </section>
    <section>
        <time>7841</time>Jak zaaresztowano ojca czy coś, przesłuchiwano go i na tym się kończyło. Ja nie znam przypadku, żeby po zaaresztowaniu kogoś należącego do AK... <span style="font-weight: bold;">Bo tak, jak pokazują w filmie, to pokazują jakieś „kotły” w mieszkaniach....</span> No tak, były, oczywiście. Ale to nie było tak, że... <span style="font-weight: bold;">Czyli ogromną przypadkowość właśnie. A Pan mówi, że to w zasadzie, jak człowiek się nie... </span>Aresztowanie ojca według relacji Umy było przypadkowe, że wykryto przypadkiem. Natomiast były inne sytuacje, mieli swój wywiad, dowiadywali się, że dnia tego i tego może być tu jakieś spotkanie, że przyjdą ludzie, to zajmowano mieszkanie, w którymś pokoju tam siedzieli Niemcy i czekali, aż tu się zapełni wszystko. I wygarniali. Albo czekali w mieszkaniu naprzeciwko gdzieś, ukryci. I czekali aż tu wszyscy przyjdą, to mówiło się, że „kocioł”. Ale to nie oznaczało, że rodziny były aresztowane. Na przykład, jeśli nie mieli podejrzeń, że pani domu, gdzie jest kocioł, należy do organizacji, to mogli ją po przesłuchaniu puścić. A jeśli były jakieś dane, że ona współpracuje – chociaż sam fakt, że u niej jest zebranie, jest dowodem, że jest zamieszana – wtedy mogli tą żonę, tą panią domu zaaresztować.
    </section>
    <section>
        <time>7944</time>Ale tak, żeby był ktoś zaaresztowany i w następstwie aresztowano rodzinę, to o takim przypadku nie słyszałem. <span style="font-weight: bold;">Czyli mówi Pan, że po tym powstaniu w getcie nasiliły się represje, już bardziej taki terror na ulicach był widoczny? </span>Tak. Nasiliły się represje w stosunku do ludności polskiej. I to już właśnie zaczęły się łapanki, zaczęło się te rozstrzeliwanie zakładników. Były też te zamachy na Niemców – Kutschera. Za to Niemcy robili też te akcje odwetowe i rozstrzeliwania. Tylko że też było różnie, bo na przykład AK, jeśli robiło zamach, to robiło na konkretną osobę, która była odpowiedzialna za zbrodnie w stosunku do Polaków. Na przykład na Mokotowskiej zastrzelono Brauna, chyba on się nazywał, tam w Alejach Ujazdowskich Kutscherę. Na Służewskiej jakiegoś Niemca zastrzelono, gestapowca. To były te akcje skierowane przeciwko pewnym osobom.
    </section>
    <section>
        <time>8022</time>Natomiast była nieliczna grupa tych bojówkarzy komunistycznych z Armii Ludowej, AL-u. Cała partia ta komunistyczna liczyła w Warszawie przed wojną około 600 ludzi i powstały na tej bazie AL liczył tam koło 100 czy 150 ludzi. I oni prowadzili też akcje, tylko że zupełnie innego rodzaju. Oni nie mieli żadnego rozpoznania i robili takie akcje jak ta akcja Café Club. To była taka popularna przedwojenna cukiernia na rogu Nowego Światu i Alej Jerozolimskich. Tu, gdzie teraz jest Klub Książki i Prasy, EMPiK. Tylko że tam była kamienica, a nie ten domeczek cofnięty, ten EMPiK. Duża kamienica, na parterze była wielka cukiernia Café Club. I tam za Niemców był bardzo popularny ten Café Club. Tak jak Lardelli na Polnej też był bardzo popularny wśród Niemców. I ci alowcy wrzucili wiązkę granatów.
    </section>
    <section>
        <time>8110</time>I tam się Niemcy spotykali, a w godzinach pracy, przedpołudniowych, tam siedziały ich żony, mamusie z dziećmi przychodziły, tam siadały na ploty. Ale to było takie towarzystwo dziecięco-damskie. No i wtedy rzucali wiązkę granatów do tego Café Clubu, zabijając tam kilkanaście tych kobiet i dzieci. No więc to Niemców doprowadzało do szału, takie akcje bezmyślne zupełnie. No więc kilka mieli takich akcji, co pogorszyło sytuację. <span style="font-weight: bold;">A czy, jak był ten zamach na Mokotowskiej, to Pan miał świadomość, co się tam dzieje? </span>Nie, nie. Dlatego że to było błyskawicznie. Ja nie wiem, o której to było godzinie – mogłem być w szkole, mogłem być w mieszkaniu. A to opisuje Strzembosz w swojej książce, tą akcję. To blisko Polnej tam, przed domem chyba Mokotowska 5. To trwało parę sekund, kilka strzałów i ucieczka. Tak że to, nie, tego nie odnotowałem. Ponieważ ta wczorajsza wypowiedź była trochę chaotyczna, nieprzygotowana, taka niespójna, to jeszcze chciałbym dodać kilka rzeczy właśnie na tematy przedwojenne i okupacyjne.
    </section>
    <section>
        <time>8206</time>Jeśli chodzi jeszcze o tematy okupacyjne. Mówiłem, że zajmowaliśmy się bardzo chętnie przygotowywaniem podróży do centralnej Afryki czy do Amazonki, czy na wyspy Pacyfiku. Zresztą to były tereny w latach 40. zeszłego wieku i 30. jeszcze nieodkryte, nieznane, niezbadane – centrum Amazonii czy Kongo Środkowe. Tak że myśmy to koniecznie chcieli odkryć. Ale z tej wypowiedzi wynikało, że to było naszym jedynym jak gdyby tematem rozmów, spotkań i zainteresowań. Otóż tak zupełnie nie było. Mówiłem, że koledzy mieli bardzo różne zainteresowania. I na przykład Janusz Gajewski, który mieszkał pod dziewiątką, to bardzo interesował się podróżami międzyplanetarnymi i astronomią. Ten Józio Koch – filatelistyka, znaczki pocztowe, ale to było poważnie, z katalogiem Zumsteina i tak dalej, już wszystko odnotowane, to bardzo taka poważna ta kolekcja.
    </section>
    <section>
        <time>8291</time>Później był Jurek Nasiłowski spod jedenastego – to była taka nasza paczka – jego ojciec był stolarzem, ale robił rzeczy artystyczne. Był katalog, pokazywał, takich ludwików, jakieś stoliki, krzesła czy jakieś sekretarzyki. To on to robił, naprawdę były piękne rzeczy. I ten jego syn, mój przyjaciel, Jurek Nasiłowski bardzo interesował się geografią i miał atlasy różne, i interesował się również znaczkami pocztowymi. Później, taki był mój przyjaciel Rysio Allina, mieszkał na Pięknej 44. Ten dom ocalał i stoi do dziś dnia. Więc oni mieli piękne mieszkanie na pierwszym piętrze. On miał swój pokój i on się pasjonował zoologią. I hodował ślimaki, hodował jaszczurki, hodował węże... <span style="font-weight: bold;">Łaaa.</span> No wstrętne, tak. I miał w swoim pokoju poustawiane takie terraria, to za szkłem to wszystko było. <span style="font-weight: bold;">A te węże to jakieś polskie gatunki?</span> Polskie, tak. Jakaś była żmija i zaskrońce chyba dwa czy trzy.
    </section>
    <section>
        <time>8391</time>Polskie, bo w tym czasie egzotycznych to w ogóle to była rzecz... jakiś egzotyczny egzemplarz to była rzecz egotyczna, niedostępna, w ogóle tego nie było. No i miał wspaniałą bibliotekę przyrodniczą, zoologiczną. Między innymi był znany wśród kolegów z tego, że miał wspaniałe dwa tomy Brehma. Była taka wielka księga, wielki format, bardzo grube, ze świetnymi zdjęciami kolorowymi, zwykłymi i rysunkami. I to było te „Życie zwierząt”, więc to myśmy się pasjonowali, studiowaliśmy te opisy. To była bardzo cenna pozycja. No i oprócz tego robiliśmy wyprawy po te ślimaki, po dżdżownice, jaszczurki do Parku Ujazdowskiego czy na Pole Mokotowskie. Więc to nie były te nasze zainteresowania tylko jakieś podróże, ale bardzo różne. I na przykład pani się pytała, co myśmy robili po lekcjach, jak się wyszło ze szkoły czy odrobiło się lekcje, to co? Bardzo dużo żeśmy grali. Ale już nie mówię, na dworze, bo tam stale była piłka nożna albo bardzo popularna była gra w dwa ognie piłką.
    </section>
    <section>
        <time>8490</time>Jak się zebrało więcej chłopaków, to były dwa ognie albo siatkówka. Więc to było bardzo dużo. Później była taka popularna gra też w pikuty – nożem fińskim różne sztuczki trzeba było znać, umieć robić. A w domu, tak jak wspomniałem, bardzo dużo było gier. Były: „Bitwa morska”, loteryjki geograficzne. No i w karty żeśmy rżnęli, to było – oko, w durnia, w pokera. W brydża nie, bo to każdy z nas lekceważył, bo to za trudne, to nie loteryjka. No tam jeszcze były te gry zręcznościowe, strzelało się, naciągało sprężynę, kulka wylatywała i trzeba było trafić w jakieś zwierzę czy tam coś, czy do jakichś numerów. To były takie bardzo różne te gry zręcznościowe. Tak że myśmy dużo innych zajęć oprócz planowania podróży... <span style="font-weight: bold;">Bardzo aktywni byliście.</span> ...to myśmy mieli. Poza tym bardzo dużo się czytało, były te czytelnie prywatne, tak jak mówiłem, na Mokotowskiej pod 11. Była na Wilczej pod 27 czytelnia. <span style="font-weight: bold;">A mam pytanie, jak działała taka czytelnia? Tam się wpłacało na początku jakąś sumę?</span> Tak. Była opłata miesięczna albo kwartalna, to grosze kosztowało, to zupełnie była minimalna.
    </section>
    <section>
        <time>8596</time>I to było mieszkanie prywatne na Wilczej czy na Mokotowskiej. I dwa pokoje z tego mieszkania były wydzielone na czytelnię, na wypożyczalnię. <span style="font-weight: bold;">I kto to organizował? Jacyś bogaci ludzie, którzy mieli książki?</span> Właściciel tego mieszkania. <span style="font-weight: bold;">No tak, ale chodzi mi o to, jakie było pochodzenie tego właściciela?</span> Musiał kupić. <span style="font-weight: bold;">Aha, czyli on zakładał to jakby od podstaw? Nie to, że miał swój księgozbiór i go udostępniał?</span> Może to była część jego, być może. Ale w jednym pokoju były półki takie z drewna, z desek do samego sufitu. Książki były poustawiane i ponumerowane, a w drugim pokoju był stolik, krzesełka i katalogi: podróże, popularnonaukowe, jakieś tam powieści (teraz by powiedziano romanse czy coś). W każdym razie był podział tematyczny. I pytał się, co mnie interesuje. Ja mówię –<span style="font-style: italic;"> Podróże</span> – czy tam coś. To on podawał katalog i były podane: autor, tytuł i numer. Ja mówię – <span style="font-style: italic;">„Robinson szwajcarski”, numer taki i taki.</span>
    </section>
    <section>
        <time>8674</time>On wyciągał z tego, dawał. I to wszystko. A on miał mnie zanotowanego. Trzeba było podać mu legitymację szkolną, on odnotował nazwisko, adres. I to wszystko. Nie zdarzały się jakieś tam, żeby coś zginęło. Może... <span style="font-weight: bold;">Czy po wojnie jeszcze istniały takie biblioteki prywatne?</span> Po wojnie? Istniały, ale bardzo krótko, bo zlikwidowano. Bo były książki, które były zabronione, na indeksie. Na przykład ta wypożyczalnia na Mokotowskiej 11, ten dom po powstaniu był spalony i już tego domu nie odbudowano. Tam jest wolny plac, może teraz coś jest, ale jeszcze dwa lata temu, kiedy tam przechodziłem, to był pusty plac. I nie odbudowano, i nikt tam nie mieszkał, i ta czytelnie nie powstała. Ale na ulicy Wilczej pod 27 ta czytelnia, która była za Niemców, działała po wojnie. Ja tam pożyczałem książki. A później przychodzę w pewnym momencie i ten pan mówi – <span style="font-style: italic;">Wszystkie książki, które tu widzisz, kawalerze, są na sprzedaż. Sprzedaję. </span>
    </section>
    <section>
        <time>8760</time>Zapytałem się, dlaczego, co, jak. – <span style="font-style: italic;">Zakaz, nie wolno mnie prowadzić. I wszystkie książki muszę przekazać, oddać. I mają tu przyjść, zobaczyć, jakie ja mam książki.</span> Bo były pozycje zabronione, na przykład „Zbrodnie Stalina” Trockiego albo „Współcześni” Landaua. To były pozycje zabronione, wycofywane i nie wolno było ich mieć, więc zamykali te prywatne, ale jednocześnie konfiskowali te książki, które były zabronione. A resztę to sobie mógł właściciel gdzieś sprzedać, rozdać. No i właśnie wtedy to kupiłem kilka książek z tej czytelni, które mam do dziś, między innymi „Współcześni”, „Królobójcy” Gąsiorowskiego. To za grosze tam sprzedawał, parę złotych. Mam te książki do dziś, o tu, w bibliotece. <span style="font-weight: bold;">To wracajmy jeszcze do tych czasów przedwojennych. </span>Więc jeszcze wracając do naszych zainteresowań. Bardzo, ale to wszyscy prawie, interesowali się uzbrojeniem i wojskami. Jakie uzbrojenie mają Polacy i jakie mają Niemcy.
    </section>
    <section>
        <time>8852</time><span style="font-weight: bold;">No to Pan chyba wiódł prym, biorąc pod uwagę to, czym się Pański ojciec zajmował?</span> Mnie to interesowało. I były za Niemców wydawane na przykład katalogi uzbrojenia, to myśmy kupowali. Były te wielkie księgarnie Arcta na Nowym Świecie czy Gebethner i Wolff na Sienkiewicza, był wielki jego gmach, taki z wieżami, basztami. I to była wielka księgarnia – parter i pierwsze piętro. I tam można było dostać również nie tylko polskie książki, które sprzed wojny były jeszcze, później były polskie książki wydane, drukowane już za czasów okupacji. Bo to nieprawda, że nie było, tylko były wydawane polskie książki. <span style="font-weight: bold;">Ale przez polskie wydawnictwa? </span>Tak. I polskich autorów. Na przykład „Anaruk, chłopiec z Grenlandii” Centkiewicza. To było drukowane w czasie okupacji. Albo „Skarb na Sumatrze”, już nie pamiętam, kto to napisał.
    </section>
    <section>
        <time>8921</time>To były pisane i drukowane te książki za czasów niemieckich. No i w tych księgarniach były też katalogi dotyczące uzbrojenia. To były rysunki, zdjęcia i dane techniczne. Na przykład samoloty myśliwskie – meserszmit, Focke-Wulf czy jakiś inny. Więc tam pułap tyle i tyle metrów, szybkość – to po niemiecku oczywiście było – szybkość tyle i tyle kilometrów. Więc to wszystko było, myśmy się tym interesowali. Albo okręty: tam pancerniki, krążowniki. A oprócz tego dużo ja i koledzy czytaliśmy książek o wojnie. Ale to już były książki niemieckie, też w tych księgarniach dostępne. Na przykład było „Blitzkrieg in Polen”, to wojna ta błyskawiczna w Polsce. No to można było kupić, sobie przeczytać. <span style="font-weight: bold;">A nie mieliście takiego przekonania, że to wszystko łgarstwo, bo to przecież okupant wydaje?</span> Nie wszystko było łgarstwem. Jeśli podawał opis, na przykład był „Schlag nach Schlag ? in Russland”. To był okres 1941 czy 1942 rok, kiedy Niemcy odnosili olbrzymie zwycięstwa w Rosji, kiedy dziennie szli naprzód po 70, 80 albo i 100 kilometrów.
    </section>
    <section>
        <time>9016</time>Oni nie musieli tu bujdy pisać. Natomiast, jak już się zaczęli cofać, to tych wydawnictw było mniej, komentarzy było mniej i były wtedy oczywiście może nie tyle bujdy, ile było to tak pisane, jak to mówią, ogródkiem czy coś, jest takie jakieś wyrażenie. <span style="font-weight: bold;">Ale mieliście jako młodzi chłopcy świadomość, że trzeba do tego z takim dystansem podchodzić?</span> Tak. Jak już były te opisy, jak już Niemcy przegrywali, to już wiedzieliśmy, że...<span style="font-weight: bold;"> A skąd Pan wiedział, że Niemcy przegrywają?</span> To nawet było widać z gazet codziennych. Przecież przykład podają, że: „Opuściliśmy, wojska nasze, niemieckie, dywizja taka i taka wycofała się z Kijowa na strategiczne, dogodniejsze pozycje pod Żytomierz.” <span style="font-weight: bold;">Na z góry upatrzone pozycje.</span> Na z góry upatrzone pozycje, dogodne strategicznie do dalszej kampanii i tak dalej. No więc to było bardzo tak przejrzyście wszystko pisane. I jeszcze, jeśli chodzi o książki, to były bardzo ciekawe niektóre książki, które czytaliśmy. Między innymi na przykład była bardzo ciekawa książka o generale Franco i o niemieckich oddziałach walczących po stronie generała Franco z komunistami w Hiszpanii.
    </section>
    <section>
        <time>9115</time>To ta książka miała tytuł „Wir funken für Franco”, to znaczy radiotelegrafujemy dla Franco. To były bardzo ciekawe opisy. No więc te nasze zainteresowania to nie była tylko wyprawa do Konga czy nad Amazonkę, ale też przyrodnicze, astronomiczne, jakieś tam zbieranie czegoś, kolekcje. Tak że to było dość takie... <span style="font-weight: bold;">Szerokie spectrum?</span> Tak. No później były takie rzeczy, jak na przykład pasjonowaliśmy się piórami wiecznymi. Były te różne firmy – Pelikan, Mont Blanc i tak dalej. <span style="font-weight: bold;">I to kręciło młodych chłopców?</span> Tak. W najwyższej cenie były Pelikany i Mont Blanc, i Sheafer'y. To trzeba było się znać na tym. Jeśli ktoś miał w szkole Pelikana, to to był obiekt zazdrości. To nas interesowało. Żeśmy polowali na takie rzeczy, kto co ma, jak to pisze, jaka stalówka i tak dalej. Albo, jak Niemcy zaczęli wyłączać światło pod koniec wojny – 1944 rok, koniec 1943 – wieczorem na dwie godziny wyłączano prąd o różnych godzinach w różnych dzielnicach.
    </section>
    <section>
        <time>9209</time>I jak były lekcje popołudniowe, bo mieliśmy też i po południu, bo inna szkoła miała, na Pięknej, lekcje przed południem, a my mieliśmy w 1944 roku po południu. I wracaliśmy, było już ciemno, na przykład styczeń czy luty – ciemno było. I na ulicach zupełnie ciemno. Więc wtedy w modzie to było wielkie zainteresowanie, kto jaką ma latarkę. I to całe były kolekcje – a to latarki zwykłe, a sygnalizacyjne, a latarki, które dają różne kolory świateł, a latarki reflektorówki, które dawały snop światła taki bardzo mocny na wielką odległość. To też była taka jak gdyby... no było zainteresowanie tym, jakie baterie są najlepsze, czy centra, czy taka. To taka tematyka była, takie zainteresowania. To by wyglądało tak, jakby w ogóle młodzieży nie interesowały sprawy Polski. Interesowały, tylko o tym właściwie się w ogóle nie rozmawiało.
    </section>
    <section>
        <time>9289</time>Było wiadomo – jesteśmy pod okupacją. Było wiadomo z góry, wszyscy wiedzieli, że Niemcy wojnę przegrają, że tu wejdą Amerykanie i Anglicy. I że trzeba tylko poczekać, może to potrwać jeszcze kilka miesięcy, no może pół roku, a już na pewno w przyszłym roku to będą tu Amerykanie. I to nie był żaden problem czy coś takiego, tylko – Czy słyszałeś, że Amerykanie i Anglicy są na Sycylii? – A tak, pisali w gazecie, czytałem. – No widzisz, to się zbliżają. Koniec rozmowy, o. <span style="font-weight: bold;">Bardzo optymistyczne podejście.</span> Podejście było bardzo, to było bardzo takie optymistyczne. I bo ja wiem? To może i trzymało ludzi na duchu. I to było każdego roku. W 1939 roku uważano, że w 1940 roku wojna się zakończy, Anglicy i Francuzi pokonają Niemców i wojna się niedługo zakończy. Tak że nawet niektórzy nie robili zapasów czy jakichś tych przygotowań, bo mówili – <span style="font-style: italic;">A po co? To co mamy, to wystarczy. Te parę miesięcy to przeżyję o suchym pysku.</span> I nikt się specjalnie nie przejmował. I ten nastrój takiego – że to już, że zaraz, niedługo, to chwilowe – to był cały czas tak w ten sposób.
    </section>
    <section>
        <time>9389</time>Dopiero później atmosfera się zagęściła, jak Niemcy zaczęli robić łapanki i rozstrzeliwania. Ale to był już koniec okupacji, 1944 roku, to już wtedy to było – ludzie bali się wychodzić na ulicę czy coś. A jeszcze powiem, to była rzecz taka dość oryginalna, teraz chyba tego nie ma. Nie wiem, bo rzadko chodzę do kościoła, nie bardzo ze zdrowiem. Ale wtedy zawsze wszyscy chodziliśmy do kościoła Zbawiciela na mszę. I nie lubiliśmy długich mszy, tylko im krótsza, tym lepiej. Były msze, które trwały po 17, 20 minut, to te były najlepsze. Ale, tak jak mówiłem, parafia Zbawiciela była niesłychanie bogata. Niesłychanie! To była bardzo zamożna dzielnica. Tam przecież a to książę taki mieszkał, a to hrabia taki, a to dyrektor giełdy, a dyrektor szkoły – no bardzo zamożni ludzie. I parafia była niesłychanie zamożna. I co niedziela na sumie występował w czasie okupacji chór – chyba już przed wojną to było, ale tego nie jestem pewien – natomiast pamiętam dokładnie, za czasów okupacji występował chór Lachmana.
    </section>
    <section>
        <time>9492</time>To był chór, chyba nazywał się Harfa. On uczył po wojnie, ten Lachman, śpiewu i organizował chór u Rejtana, w gimnazjum i liceum Rejtana. I ten chór Harfa to liczył ze 40 osób albo i więcej. I wszyscy panowie w czarnych, ciemnych garniturach, białe koszule, krawaty. Te panie białe bluzki, długie spódnice czarne. On w jakimś – no nie frak, ale w jakimś smokingu czy coś. I tam jest wielki chór, to jest ten taki balkon, taras u Zbawiciela nad wejściem. I były olbrzymie organy, zresztą bardzo dobre. I na sumę te organy uruchamiano na pełny regulator, tak że kościół się trząsł. I występował ten chór. I to były nie piosenki kościelne, tego nie było. Tylko to były kościelne, ale nie te, co ludzie śpiewali, tylko to były, powiedzmy, msza Mozarta... <span style="font-weight: bold;">A, taki zupełnie poważny repertuar.</span> Oratorium Haendla, a to msza Bacha.
    </section>
    <section>
        <time>9571</time>I to były utwory fantastyczne. I oni to śpiewali tak, pamiętam, jak na przykład było oratorium Haendla „Hallelujah”, to organy szły na pełny regulator, kościół się trząsł, chór – tych 50 osób – śpiewał na pełny regulator „Hallelujah”, a ludzie stali tyłem do ołtarza i się patrzyli na chór, jak Lachman dyryguje. No więc to było na co popatrzeć. I później jeszcze był też taki – orkiestra z bardzo dobrym programem i bardzo poważne rzeczy grała, to była orkiestra Dołżyckiego w cukierni Lardellego. To była na rogu Polnej ta cukiernia... <span style="font-weight: bold;">Taka legendarna cukiernia. Dzisiaj się o niej tak mówi jakby to o Wedlu dzisiaj.</span> I była ulica przebita tutaj, gdzie teraz jest Trasa Łazienkowska, to była aleja Piłsudskiego, która miała iść od placu na Rozdrożu przez Pole Mokotowskie.
    </section>
    <section>
        <time>9648</time>I był fragment tej ulicy zrobiony od Marszałkowskiej do ulicy Polnej, krótki odcinek, ale szeroki, jezdnia, trawniki. I na rogu tej ulicy Polnej był wielki gmach, w którym była tylko i wyłącznie ta cukiernia Lardellego. To był półokrągły budynek narożny z wielką kopułą – dach to kopuła – wysoki, te okna były półokrągłe na wysokość chyba drugiego piętra, takie olbrzymie, schody wielkie od ulicy, półokrągłe, takie reprezentacyjne wejście. I to była ulubiona kawiarnia też, gdzie Niemcy chodzili. Przychodzili Polacy i Niemcy. <span style="font-weight: bold;">A czy Pan tam bywał przed wojną z rodzicami?</span> Nie, myśmy chodzili do cukierni – wszyscy chodzili po cukierniach przed wojną – ale chodziliśmy do Domańskiego na placu Zbawiciela. Zawsze w niedzielę się chodziło, to wszyscy, była msza, cukiernia taka czy inna, my u Domańskiego, a później spacer – Aleje Ujazdowskie, Park Ujazdowski czy Łazienki, czy tam jeszcze jakaś przejażdżka do Wilanowa.
    </section>
    <section>
        <time>9739</time>To już rytuał był. Ale wracając do Lardellego, i tam właśnie była orkiestra Dołżyckiego. To był Ukrainiec, który współpracował, jak prawie wszyscy Ukraińcy, z Niemcami. Bo to były oddziały ukraińskie te RON-a, Kamińskiego, były nie tylko na froncie, ale również i w Warszawie. Oni pacyfikowali getto, tak jak mówiłem. No i on słynął z tego, ten Dołżycki, że nienawidził Polaków. I zawsze, jak na przykład ktoś wchodził w czasie – no bo normalnie, ludzie wchodzą i wychodzą – to jak ktoś z Polaków wchodził czy wstał od stolika i wychodził, to on przerywał grę, wstrzymywał orkiestrę i przepraszał po niemiecku Niemców za zachowanie Polaków, że nie wiedzą, jak się zachować, nie wiedzą, że gdy się gra, gdy orkiestra czy występy są jakieś solowe, że to trzeba słuchać, a nie kręcić się po sali. No więc te poprawki, że tak powiem, dotyczące okupacji to chyba byłoby wszystko.
    </section>
    <section>
        <time>9818</time>Dotyczące czasów przedwojennych to też niewiele co można dodać. I to chyba byłoby powstanie teraz. <span style="font-weight: bold;">Przejdźmy do omówienia powstania warszawskiego. Na początku zapytam, czy była w narodzie taka świadomość, że zbliża się wybuch powstania?</span> Tak, to było dość wyraźne. Przede wszystkim wszyscy liczyli na to, że za te rozstrzeliwania i łapanki, będzie jakiś odwet, więc liczyli się wszyscy, że AK, które było w Warszawie bardzo silne, liczyło około 30000 ludzi, że w pewnym momencie uderzy na Niemców. Natomiast na kilka dni przed powstaniem to już była pewność, że powstanie będzie, dlatego że było widać pełno młodych ludzi manifestacyjnie ubranych: pas wojskowy, buty oficerki, tu mapnik przewieszony na skórzanym pasku – taka skórzana torba na mapy, plecak albo chlebak wypchany – no było wiadomo, że oprócz jedzenia czy coś to tam są granaty czy pistolet, czy coś takiego. I to chodziło się otwarcie, chodzili po ulicach, jeździli tramwajami, to były jakieś zbiórki, przekwaterowanie było i ten ruch był dość wyraźny.
    </section>
    <section>
        <time>9926</time><span style="font-weight: bold;">A Niemcy nie reagowali na to? Przecież też musieli widzieć innych niż zwykle?</span> Nie reagowali, dlatego że wbrew temu co się w tej chwili pisze, sytuacja Niemców była dramatyczna. Pisze się o tym, że powstanie było bezsensowne, dlatego że układ sił był dramatyczny. Układ sił był dramatyczny dla Niemców, moment był wybrany po prostu znakomicie, dlatego że już od połowy czerwca wojska niemieckie zaczęły opuszczać Warszawę. Te wielkie koszary na Pradze – 11 Listopada, koszary na Czerniakowie te sieleckie, na Rakowieckiej, na Ciepłej, później na Powązkowskiej – to wszystko to było puste. W tych koszarach została no kompania, dwie kompanie ludzi liczące po 100 czy 150 ludzi. A wszystkie oddziały niemieckie, ponieważ Niemcy byli już w sytuacji tragicznej, walki były w rejonie Radzymina, Otwocka, Kołbieli, Modlina, to te wszystkie wojska były wypchnięte – pod Mińsk Mazowiecki, o, tam były ciężkie walki – zostały z Warszawy na front wysłane.
    </section>
    <section>
        <time>10013</time>I jednocześnie szły olbrzymie transporty broni również z Warszawy na front. To codziennie odjeżdżało kilka pociągów z uzbrojeniem. I to były znane przypadki, że na te pociągi – Niemcy już nie mieli dużo siły, żeby je chronić, było dwóch, trzech strażników z bronią na taki transport, żołnierzy – to Polacy robili napady i przejmowali te niektóre transporty. No była też taka wielka bitwa w Chotomowie. Duży transport broni szedł tam pod Płock czy na Modlin i akowcy zaatakowali w Chotomowie. No i też już mieli to wszystko w rękach, kiedy z Modlina Niemcy przysłali pociąg pancerny z dużą ilością wojska i tam wtedy tym akowcom spuszczono potężne lanie. No więc to był taki jeden przypadek, kiedy to się nie udało.
    </section>
    <section>
        <time>10088</time>Ale w Warszawie było koło 11000 uzbrojonych Niemców, z tego żołnierzy, po tych koszarach, to było koło 5000. I to byli uzbrojeni w karabiny na ogół, część miała pistolety maszynowe. A reszta, bo tam mówię, że było koło 11000, to według rozeznania wywiadu AK było 11000, a reszta to byli banszuce – to jest ochrona kolei, werkszuce – ochrona fabryk. To byli staruszkowie ze starymi karabinami, tam miał wetknięte dwa granaty. O, to była taka straż. No później tam było trochę Niemców, policja niemiecka oprócz polskiej była. No więc w sumie było 11000 ludzi, z tego koło 6000 to był wermacht, wojsko, w dodatku bez artylerii, bez czołgów – nic. Tylko mieli tam trochę tych pistoletów maszynowych i zwykłych karabinów. I zostały tylko trzy czy cztery baterie przeciwlotnicze, bo były naloty ruskie, no to tam stały: na Rakowieckiej, w Alejach Ujazdowskich, tam jeszcze gdzieś mieli, pewnie na lotnisku na Okęciu i na lotnisku na Bielanach tam pewnie były.
    </section>
    <section>
        <time>10181</time>Kilka baterii przeciwlotniczych. I to było całe uzbrojenie. Natomiast Polacy byli w dużo lepszej sytuacji – żołnierzy było 30000. I znowu są kłamstwem bajki o tym, że nie mieli broni. Nie mieli broni ci w AK, którzy byli: lekarze, sanitariuszki, pielęgniarki, pocztowcy, dziennikarze, którzy wydawali „Biuletyn Informacyjny”, ci redaktorzy, radiotelegrafiści. Ci ludzie nie mieli, bo nie musieli mieć broni. Natomiast ci, którzy byli kierowani do akcji, to wszyscy dysponowali bronią. I mało, według tego, co ja wiem i tak potwierdzają koledzy, którzy brali udział w powstaniu, bo ja byłem w tej straży ogniowej, to powiedzieli, że była wyraźna przewaga broni maszynowej polska. Przecież w Polsce produkowano w czasie okupacji bardzo duże ilości broni, między innymi pistolety maszynowe. Fabryka, te zakłady mleczarskie na Tamce wyprodukowały ponad 800 pistoletów maszynowych.
    </section>
    <section>
        <time>10262</time>A przecież te pistolety maszynowe produkował Lilpop-Rau-Loewenstein, te, które budowały lokomotywy, wagony i tramwaje. Później były wielkie zakłady maszynowe Orthweina, później produkowano miotacze ognia w zakładach sprzętu przeciwpożarowego na Mławskiej, tutaj na Nowym Mieście, to były duże zakłady. I te wyposażenie było naprawdę dobre. Nie mówię już o tym, że produkowano broń poza Warszawą, tam w tym Centralnym Okręgu Przemysłowym – Mielec, Suchedniów, Pionki – tam produkowano masowo. Później granaty – to produkowały te Zakłady Wodociągów i Kanalizacji. Oni mieli rury różnych średnic, te stalowe, to cięto, nacinano i z tego robiono granty tam. Tak że przewaga była po prostu wyraźna.
    </section>
    <section>
        <time>10332</time><span style="font-weight: bold;">I wyście o tym wiedzieli jeszcze w przeddzień wybuchu?</span> Nie. My jako chłopcy o tym nie wiedzieliśmy; wiedzieliśmy, że będzie walka. Natomiast kiedy walka się zaczęła, to wszyscy doskonale wiedzieli, że jest przewaga, dlatego że miasto w ciągu kilku dni było właściwie wolne. Niemcy zostali otoczeni w dzielnicy niemieckiej, tam się bronili – na Szucha i Aleje Ujazdowskie, i Wiejska, później plac Saski – ten plac Piłsudskiego – tam Niemcy siedzieli, plac Teatralny i w koszarach. I byli otoczeni. I te walki ustawały, prawie że ich nie było. Niemcy nie mieli ani broni, ani amunicji, ani żywności, byli otoczeni. I sytuacja była taka, że kiedy był 15 sierpnia, to już walki dogorywały, już sprawa dni to była tylko do zwycięstwa. To zarządzono, że wielka ma być uroczystość, bo 15 sierpień to jest Dzień Matki Boskiej Częstochowskiej i Dzień Żołnierza Polskiego, więc wszystkie oddziały w pełnej gali – z opaskami, w hełmach, pistolety, broń – na mszy. We wszystkich kościołach oddziały AK, msza, ludzie i tak dalej, wielkie halo.
    </section>
    <section>
        <time>10434</time><span style="font-weight: bold;">Widział Pan to?</span> Nie, nie byłem, bo wtedy miałem chyba dyżur. Natomiast były bardzo ciężkie walki w dwóch miejscach. Tu, gdzie Niemcy sprowadzili pomoc, ale to policja była niemiecka i z więzienia wypuszczeni przestępcy – to była ta brygada Dirlewangera. Oni się przedzierali przez Wolę wzdłuż Wolskiej, tu na plac Grzybowski i Królewską do placu Saskiego, gdzie byli oblężeni Niemcy, w tych domach przy placu Saskim. Więc były ciężkie walki przez pierwsze parę dni na tym szlaku wolskim. I na Woli zrobiono tam masakrę. Ale to było parę, dwa czy trzy pierwsze dni, kiedy przyjechała ta... Sytuację opanowano. Natomiast drugi taki kierunek uderzeń niemieckich – też nie wojsko, bo nie mieli – to ściągnęli tą brygadę Kamińskiego, RON-a, to co mówiłem, złożoną z Ukraińców i Rosjan.
    </section>
    <section>
        <time>10508</time><span style="font-weight: bold;">Ja jeszcze, jeżeli Pan pozwoli, chciałabym wrócić do tego momentu wybuchu powstania, żeby tak wrócić do tych Pańskich osobistych wspomnień.</span> A to już tylko skończę to. I oni uderzyli na Ochotę, tam zrobili rzeź ludności i przedzierali się w aleję Szucha. I koło dziesiątego już została sytuacja na tyle opanowana, że miasto czuło się bezpieczne. I można by powiedzieć, że koło piętnastego, koło dwunastego – trzynasty, czternasty, piętnasty – to już było wiadomo, że powstanie za dwa, trzy dni się zakończy. I wtedy właśnie, trzynasty to był dzień, kiedy nastąpiła katastrofa. Ale to już powiem dodatkowo, bo pani chciała, żeby coś o sobie powiedzieć. <span style="font-weight: bold;">Żeby powiedzieć, tak, jak Pan wspomina sam moment wybuchu powstania, tę Godzinę W?</span> Więc myśmy byli w domu, to było słychać syreny.
    </section>
    <section>
        <time>10582</time>Fabryki, wszystkie te zakłady o godzinie piątej uruchomiły syreny, tak że były syreny włączone, to było słychać. Ruch, tramwaje się zatrzymały i było słychać od strony placu Zbawiciela strzały. To było uderzenie na niemiecką tą jednostkę, na te Ministerstwo Spraw Wojskowych na Nowowiejskiej i w kierunku na Szucha – takie uderzenie. I te pierwsze uderzenie nie wyszło, była przerwa w walkach. I Niemcy zrobili odwet po tym uderzeniu i – to był chyba czwarty czy piąty, może szósty – i z alei Szucha zrobili wypad na Marszałkowską w rejonie kościoła Zbawiciela, gdzie wygarnięto ludność z tych domów i te domy spalono, a mężczyzn rozstrzelano. I wtedy właśnie zabrano tego profesora Hensla, Prawdzica ojca i tego mojego przyjaciela Stasia Prawdzica, którzy mieszkali na Mokotowskiej. Bo oni zrobili wypad przez te domy w stronę Mokotowskiej, przez ten ogród Szkoły Wawelberga. No i wygarnęli spod szóstki tych mieszkańców i rozstrzelali. Więc to były te pierwsze dni i jakby się wtedy, w tym naszym rejonie się uspokoiło.
    </section>
    <section>
        <time>10689</time>Wiem, że szykowano się do kolejnego uderzenia na Szucha. Ale matka zadecydowała, że my nie będziemy tu na Mokotowskiej siedzieć, dlatego że to jest teren, gdzie Niemcy robią wypady z Szucha i może się powtórzyć historia tego mojego kolegi, że wygarną ludzi i rozstrzelają. I matka się bała takich wypadów, tych akcji niemieckich. I myśmy przenieśli się na ulicę Koszykową. Na Koszykowej mieliśmy bardzo bliskich znajomych – państwo Sujkowscy. Pan Sujkowski był profesorem uniwersytetu – on chyba ekonomia, nie jestem pewien, ale geograf to na pewno to był, wykładał geografię. Z tym że jak myśmy tam mieszkali, jak tam czasem przychodziliśmy, to jego nigdy nie było, więc nie wiem, to w ogóle nie był temat rozmowy, gdzie jest pan Sujkowski.
    </section>
    <section>
        <time>10768</time>Natomiast była jego żona, pani Sujkowska, starsza, dystyngowana dama i dwie córki – Halszka i Janka. To były tak w wieku trzydziestu kilku lat takie panie – panny. I matka powiedziała, że na pewno tam możemy pomieszkać, załatwiła. I te panie Sujkowskie nas przyjęły. To warto jeszcze dodać, że ta pani Sujkowska to była serdeczna przyjaciółka marszałkowej Piłsudskiej. Jak ja mam wspomnienia Piłsudskiej – Aleksandra Piłsudska – to ona w tych wspomnieniach kilkakrotnie opisuje właśnie panią Sujkowską. Córki Marszałka nazywały ją ciocią, no więc taka bliska znajomość. I jak Piłsudski wrócił z Magdeburga, mieszkał w kilku miejscach w Warszawie – na Moniuszki, na Mokotowskiej, no i między innymi na Koszykowej u tych. I myśmy ich znali, nie wiem, skąd matka znała.
    </section>
    <section>
        <time>10847</time>W każdym razie ta Halszka pracowała w księgarni Arcta na Nowym Świecie, a myśmy tam często chodzili, więc może to znajomość była matki z tej księgarni. Nie wiem, nie umiem powiedzieć. W każdym razie dość blisko żeśmy się znali i te powstanie spędziliśmy prawie całe, bo wracało się na Mokotowską, ale prawie całe żeśmy spędzili na Koszykowej. To była Koszykowa 50 czy 48, już nie pamiętam. I tam właśnie należałem do straży ogniowej. I między innymi były naloty rosyjskie. To nie bardzo wiadomo, dlaczego rzucali w tym rejonie bomby. W ogóle, jak były naloty rosyjskie, to były niesłychanie chaotyczne. Na przykład w czasie, nie wiem, to był 1943 chyba rok czy początek 1944, to Ruscy zrobili nalot podobno na aleję Szucha i Aleje Ujazdowskie, gdzie była siedziba policji i gestapo, no to trafili budynek na Mokotowskiej 9 – był front do połowy zburzony, zresztą szybko odbudowano. Więc to były bardzo chaotyczne. No i parę bomb ruskich trafiło w ten budynek i chyba raz czy dwa jakaś niemiecka bomba.
    </section>
    <section>
        <time>10958</time>To było można poznać, ponieważ siedziało się na dachu, trzeba było pilnować, no to były sylwetki samolotów widoczne i można odróżnić, czy to samolot niemiecki czy ruski. I to były nieduże bombki, niektóre nie wybuchły – o, tej wysokości, nieco większe niż półlitrówka, może większe trochę. I one przebijały dach, dach był z blachy – deski i blacha – padały na strych, a strychy były przeważnie wysypane dla ocieplenia wiórami czy trocinami, no i wybuchały, zapalały się już na strychu. I to zaczynało się w promieniu paru metrów wszystko palić. I wtedy trzeba było – były łopaty, był piasek, z wodą już było kiepsko, więc wody się nie używało, tylko po prostu zasypywało się piaskiem. Piasek był w workach czy w koszach, to się sypało łopatami i zasypywało się to.
    </section>
    <section>
        <time>11040</time><span style="font-weight: bold;">A jak się ta straż ogniowa zawiązała i jak Pan do niej trafił?</span> Trudno powiedzieć. Byli komendanci cywilni – oprócz wojska jeszcze byli tacy komendanci rejonowi, cywilni. I oni organizowali, a to szukali dziewczyn czy kobiet do pracy w stołówkach, to szukali mężczyzn do roznoszenia poczty czy jakichś przesyłek. Organizowali właśnie tą straż ogniową, tą przeciwlotniczą. Byli tacy cywilni komendanci. <span style="font-weight: bold;">I co? Przyszedł do Pana jakiś kolega i zaproponował taki udział?</span> W tej chwili nie powiem, czy to był kolega, czy ten... Nie, kolega na pewno nie, bo w tym domu żaden z moich kolegów nie mieszkał, więc to musiał być ktoś z mieszkańców tego domu. <span style="font-weight: bold;">I jak długo Pan był w tym oddziale straży?</span> Myśmy, to było z przerwami, bo czasami wracaliśmy na Mokotowską, jak ucichło, ale w sumie to byliśmy... gdzieś tak do końca... do drugiej połowy września żeśmy tam byli, prawie od początku.
    </section>
    <section>
        <time>11136</time>Po tej masakrze na Marszałkowskiej, to był 5, 6 sierpień, to poszliśmy tam na tą Koszykową, i tam z przerwami byliśmy, nie wiem, 25, 26, 27 wrzesień. Już walki dobiegały końca. <span style="font-weight: bold;">To jeszcze zapytam – mieszkali Państwo w tych mieszkaniach czy gdzieś tam po piwnicach? Bo wiem, że wielu warszawiaków w piwnicy spędziło.</span> Nie, po mieszkaniach. Było w ten sposób na Mokotowskiej, kilka bombardowań akurat nas trafiło na Mokotowskiej, mieszkaliśmy na parterze. Ci, którzy mieszkali na wyższych piętrach, schodzili do piwnicy. A ci, którzy mieszkali na pierwszym piętrze, na drugim czy na parterze, to jedni schodzili, drudzy nie. I na przykład u mnie w domu było tak, że moja matka, babka i mój brat schodzili do piwnicy, a ja i dziadek zostawaliśmy w domu. I później ktoś się pytał – <span style="font-style: italic;">A co? Matka tak pozwalała, że zostałeś? To matka idzie z bratem do piwnicy, a ciebie tak zostawia?</span> Matka nie nalegała, właśnie kiedyś pytałem się, a matka powiedziała – <span style="font-style: italic;">A kto to może wiedzieć, gdzie kogo trafi czy zasypie?</span>
    </section>
    <section>
        <time>11232</time>Były przypadki, że ludzi zasypywało w piwnicy i ginęli, a ci ocaleli, którzy byli na parterze czy na piętrze. No i mówiła –<span style="font-style: italic;"> Chcesz zostać, dziadek chce zostać, to zostań. </span>No i ja w czasie bombardowań czy coś, byłem w mieszkaniu. Natomiast na Koszykowej, gdzie byłem w tej straży, to jak były bombardowania, ostrzał, to musieliśmy iść na strych albo głowy się wytykało na dach, patrzyło, co się dzieje. <span style="font-weight: bold;">A to sporej odwagi trzeba, żeby coś takiego robić. Czy to takie bardziej szaleństwo młodości – jeszcze człowiek nie wie, co robi?</span> Jakoś nikt się nad tym nie zastanawiał. Ludzie się zastanawiają, kiedy siedzą przy stole czy przy kawie, czy przy wódce, to się zastanawiają. Ale jeśli na przykład ktoś był w straży i wiadomo, że trzeba iść, to nie było wahania, po prostu szło się. Nie było jakiejś dyskusji, wahań, po prostu ja szedłem bez żadnych jakichś problemów – <span style="font-style: italic;">O! Już, lecę.</span> <span style="font-weight: bold;">Zdarzyło się Panu gasić jakiś pożar?</span> Tak. Jeden pamiętam bardzo dobrze.
    </section>
    <section>
        <time>11325</time>A drugi to tak nie jestem pewien, czy to mnie opowiadał ktoś, czy ja byłem, nie powiem dokładnie. A jeden to pamiętam dokładnie. No to właśnie polegało na tym, że, tak jak mówię, przebiła bomba dach i zapaliła trociny. I te wiórki na strychu tam się zaczęły palić. To było na Koszykowej. No to łopaty stały, na to się czekało, po prostu sypało się piasek na to i przydusiło się ogień. No w ciągu dziesięciu minut było po wszystkim. <span style="font-weight: bold;">A miał Pan licznych pomocników tam czy to było tak, że jedna osoba na jeden strych? </span>Nie, to była grupa. No tam nas było ze trzech czy czterech w takiej grupie. W innych domach było to samo, też były takie właśnie te straże.<span style="font-weight: bold;"> Jak wyglądał ten drugi miesiąc powstania?</span> <span style="font-weight: bold;">Bo skończyliśmy na tym, że piętnastego już prawie było wolno i...</span> Tak. I tragedia zaczęła się trzynastego, o czym jeszcze wtedy myśmy nie wiedzieli. Mianowicie, Niemców bardzo mało było.
    </section>
    <section>
        <time>11415</time>Mało tego, nie mieli artylerii, nie mieli czołgów. Do strzelania do barykad używali dział przeciwlotniczych. Bo mieli, mówiłem, że było kilka baterii tych przeciwlotniczych. To jak nie było nalotu, to oni ściągali takie działo przeciwlotnicze i strzelano do barykady, lufę opuszczano i strzelano na wprost. Nie było artylerii, więc używano te działa przeciwlotnicze do walk ulicznych. Ale tych dział przeciwlotniczych też w Warszawie to było, mówiłem, tam były trzy czy cztery baterie rozproszone: na Okęciu, na Bielanach, na Szucha. Więc to nie było takie groźne. Później, czołgów nie mieli, wszystko było na froncie. Natomiast były warsztaty remontowe czołgów na Boernerowie i tam stały cztery czy pięć czołgi w remoncie. I uruchomili trzy czy cztery czołgi do walk w Warszawie w kierunku tu właśnie przez Mirów, Wolską tu szły na Ogród Saski na odsiecz.
    </section>
    <section>
        <time>11504</time>Ale to były starego typu, bo te najnowsze modele – pantery, tygrysy i tak dalej – to były szalenie niebezpieczne czołgi, potężne, o dużych działach, kaliber 88, to jest duży kaliber, to to wszystko było na froncie. A tu były przestarzałe, stare czołgi do remontu przysłane. To były te Panzerwagen 3, Panzerwagen 4, to były takie typy, serie tych czołgów. To były stare czołgi, jeszcze przedwojenne. Więc to uruchomili. Natomiast wszyscy wiedzieli, że to jest sprawa jeszcze dwóch, trzech, czterech dni. Najlepszy dowód, że piętnastego można było żołnierzy ściągnąć z barykad, ściągnąć z tych posterunków, bo to po prostu już te walki wygasały. I oni byli tłumnie w kościołach – z opaskami, hełmami, karabinami – uroczystości były, Dzień Żołnierza, uroczysty. Natomiast 13 sierpnia agencja TASS... To nie wiem, czy pani wie, co to był TASS? <span style="font-weight: bold;">Rozumiem, że taka agencja prasowa.</span> Rosyjska agencja prasowa, radziecka. Bo to był Związek Radziecki, się nazywała Rosja.
    </section>
    <section>
        <time>11606</time>Radziecka agencja prasowa ogłosiła, że ponieważ w Warszawie wybuchły rozruchy zorganizowane przez imperialistyczne bojówki krwawego tam jakiegoś tego, Churchilla i innych krwiopijców, ponieważ lud Warszawy jest narażony na cierpienia, głód i na śmierć nawet, to Związek Radziecki umywa ręce od wszystkich następnych dalszych działań i nie bierze żadnej odpowiedzialności za to, co się stanie w Warszawie. I to było ogłoszone w prasie radzieckiej. I mam gdzieś na ksero zrobiony ten odpis, bo mam książkę właśnie taką o tych wydarzeniach, tam to jest opisane. I ta data i ten komunikat nic nikomu nie mówił, to zupełnie minęło bez śladu, bo nikt nie wiedział co i jak. Dopiero za kilka dni okazało się, że cały front stanął, walki ucichły. Nie ma po prostu żadnych tych walk na froncie. Rosjanie stoją. A już czołgi rosyjskie dochodziły do Wawra i do Anina, już wypady takie czołgowe były. Zrobili przyczółki, między innymi tu w rejonie Kozienic, przeszli na drugą stronę Wisły i opanowali ten lewy brzeg Wisły w kilku miejscach, żeby ułatwić atak, przejście przez Wisłę.
    </section>
    <section>
        <time>11741</time>I wycofano te przyczółki, front stanął. I Niemcy musieli wiedzieć, to nie ma dwóch zdań, na jak długo ten front stoi. Dlatego że najspokojniej w świecie wszystkie najlepsze dywizje i pułki ściągnięto z frontu. W rejonie Góry Kalwarii i Kozienic tam stała dywizja pancerna tych tygrysów, pod dowództwem generała ? Källnera, ściągnęli na Mokotów. Pod Modlinem walczyła doborowa dywizja pancerna generała ? Audörscha. <span style="font-weight: bold;">No tak, o tym, że przyszły przeważające siły niemieckie, to już wiemy dzisiaj z książek. A mnie interesuje, co Pan widział wtedy?</span> Wtedy ludzie zaczęli się po prostu... <span style="font-weight: bold;">Czy po tym piętnastym orientował się Pan, Pańscy koledzy, co się dzieje, że właśnie Rosjanie stoją i nic nie robią po jednej stronie Wisły?</span> Tak, to już było zupełnie oczywiste, bo dawniej było słychać strzelaninę i huk armat.
    </section>
    <section>
        <time>11823</time>Było słychać w Warszawie, jak strzelali w Rembertowie, strzelali w Aninie, słychać było tą artylerie i to było wiadomo, że są godziny, kiedy oni tu przyjdą. Natomiast to wszystko ucichło i doborowe dywizje grenadierów pancernych przywędrowały, dwa pułki piechoty szturmowej. No w każdym razie w Warszawie z 11000 Niemców, tych 6000 wermachtowców, zrobiło się ponad 40000 plus doskonałe uzbrojenie – artyleria, lotnictwo, które bombardowało Ruskich, teraz spokojnie bombardowało Warszawę. Ściągnięto artylerię, ściągnięto te tygrysy. Przecież jedna dywizja pancerna to jest koło 200 czołgów. 200 czołgów ? Källnera ściągnięto, koło 200 ? Audörscha spod Modlina, więc po prostu sytuacja stała się dramatyczna. I to już w ciągu kilku dni pogorszyło się znacznie, bo ten atak był ze wszystkich stron zmasowany.
    </section>
    <section>
        <time>11903</time>I te walki, które były tam – ho, ho, ha, ha, hura, idziemy! – to się zamieniły w jatkę. To były straszliwe walki, mnóstwo żołnierzy ginęło z obu stron. <span style="font-weight: bold;">Co wtedy myśleliście jako cywile w Warszawie? Nie mieliście takiego, że w zasadzie powinno się miasto poddać?</span> Nie, tego nie było. To już później powiem. W każdym razie o poddaniu nikt nie mówił. Było, jak by to powiedzieć, jakieś umysłowe takie... był zamęt umysłowy. O poddaniu nikt nie myślał, dosłownie nikt. O tym, że ludzie giną, to się uważało – no bo jest powstanie, to muszą ginąć. O tym, żeby jakoś to zakończyć, że zwyciężymy, to wielki znak zapytania. I właściwie to wszystko było takie jakieś niejasne. Wszystko było pod znakiem zapytania. Ale nie było jakiegoś takiego zniechęcenia, tylko – no może się uda, może Ruscy ruszą, może Anglicy przyspieszą ofensywę i Niemcy będą musieli przerzucić siły na zachód. No były różne takie domysły i kombinacje, ale nie myślano o kapitulacji.
    </section>
    <section>
        <time>12002</time>Natomiast pod koniec miesiąca, pod koniec sierpnia, sytuacja stała się już tak poważna. Chociaż zniszczeń takich wielkich wbrew temu, co się pisze, nie było, bo pocisk artyleryjski zniszczył jedno czy dwa mieszkania, ale dom stał, więc nie było takich totalnych zniszczeń. Ale w każdym razie ginęło mnóstwo ludzi, mnóstwo żołnierzy. I komenda AK zdecydowała o kapitulacji. Tak że to był chyba 30, 29 sierpień i właściwie ludzie przyjęli to tak jakoś... nie było to tematem rozmowy, nie umiem powiedzieć. Ale to nie było – och, rozpacz czy coś. Tak jakby to wszystko nas nie dotyczyło, jakby to było gdzieś obok. Nie umiem tego wytłumaczyć, to było dość takie dziwne. W każdym razie wiadomość, że kapitulujemy.
    </section>
    <section>
        <time>12076</time><span style="font-weight: bold;"> Pamięta Pan, kiedy Państwo się o tym dowiedzieli konkretnie?</span> Nie, tego nie umiem powiedzieć, kiedy. W każdym razie to było powszechnie wiadomo, ogłoszono, żołnierze mówili. Przecież ulicami chodziły oddziały, rozmawiało się z nimi, ci komendanci wiedzieli, tych okręgów domów, o tym. To był koniec sierpnia. I te rozmowy zaczęły się z tym generałem von dem Bachem-Zeleskim, on był tym głównodowodzącym siłami niemieckimi. I Niemcy nam proponowali honorową kapitulację, to znaczy, że żołnierze pójdą do niewoli, będą mieli zapewnione warunki jak dla wojskowych, nie tam jak jacyś przestępcy, oficerowie mogą zachować broń osobistą. Takie honorowe warunki były. I te rozmowy były chyba w Ożarowie czy gdzieś, pod Warszawą. I wtedy Rosjanie zawiadomili rząd w Londynie angielski i Anglicy z kolei zawiadomili rząd polski w Londynie, ten nasz emigracyjny rząd, że Rosjanie 1 września rozpoczynają atak, ofensywa rusza 1 września.
    </section>
    <section>
        <time>12176</time>No więc jak rząd angielski został poinformowany, przekazał informację polskiemu, a polski rząd przekazał dowództwu AK w kraju i tu w Warszawie. No więc rozmowy nie miały sensu, jeśli było wiadomo, że za dwa dni ruszy ofensywa rosyjska. Niemcy byli już za słabi, żeby obronić się i odeprzeć tą ofensywę. Tak że te rozmowy Polacy już w tej sytuacji zerwali z Niemcami. Rozpoczęły się walki. Jak się rozpoczęły walki, natychmiast ucichły wszelkie te rosyjskie – jak to powiedzieć? <span style="font-weight: bold;">Zapewnienia. </span>Ataki, zapewnienia. Nic się nie działo, po prostu, stało. I wtedy już trzeba było walczyć do końca, już Niemcy początkowo nie chcieli rozmawiać z nami, bo Polacy się zorientowali, że to był fałszywy taki ten, po to, żeby walki były wznowione dla zniszczenia miasta. No więc Polacy jeszcze próbowali podjąć rozmowy, Niemcy nie bardzo chcieli, aż wreszcie pod koniec września – ostanie dni września, pierwsze dni października – już te rozmowy doszły do skutku i była kapitulacja.
    </section>
    <section>
        <time>12276</time>Oczywiście ofensywa nie ruszyła do stycznia. <span style="font-weight: bold;">Znowu zapytam, jak Pan wspomina ten drugi miesiąc powstania?</span> Przede wszystkim wtedy to zaczęły się ciężkie chwile, dlatego że kończyły się zapasy żywnościowe. Pierwszy miesiąc to miasto miało olbrzymie zapasy żywnościowe, bo taka była polityka miasta, że musi mieć zapasy żywności dla swoich sklepów, dla urzędników, no były takie jeszcze sprzed wojny wymagania, żeby miasto miało zapasy. I te zapasy były na Stawkach, tam na tym Umschlagplatzu w tych magazynach, gdzie Żydów ładowali. To tam były magazyny duże i bocznice kolejowe. Później były takie zapasy w tych dużych browarach zboża, jęczmienia, w tych rektyfikacjach – też tam były zboża, ziemniaki czy coś. Tak że przez pierwszy miesiąc to tak o głodzie nie było mowy. Jeszcze ludzie mieli trochę zapasów, spodziewali się przecież, że coś będzie, więc były zapasy. Natomiast drugi miesiąc, to już się zaczęła głodówka. To żeśmy jedli raz dziennie. To matka zdobywała tą kaszę – była jakaś taka obrzydliwa kasza – od żołnierzy. Komenda okręgu tego śródmiejskiego była w budynku politechniki na Koszykowej, w wydziale architektury. A nasz budynek był prawie że na wprost, ten Sujkowskich, ten na Koszykowej był prawie na wprost architektury, troszkę bliżej Marszałkowskiej.
    </section>
    <section>
        <time>12400</time>No to było ile? Sto metrów od tego budynku. I tam matka chodziła i zawsze oni dawali tam dwa kilo, trzy kilo tej kaszy. No i właściwie to już tylko tą kaszą się prawie cały miesiąc tak żywiliśmy raz czy dwa razy dziennie – chyba rano odrobina, a później po południu trochę więcej. Na wodzie. <span style="font-weight: bold;">Zadam takie laickie pytanie? Można w ten sposób w ogóle funkcjonować? Czy ma się siłę na cokolwiek?</span> Tak, no jakoś chodziło się... było się stale głodnym. Woda była, tylko początkowo wszystkie miejskie urządzenia działały pierwsze dwa tygodnie powstania. Był prąd, gaz, bo to miejskie były – gazownia, elektrownia, wodociągi, to było opanowane przez AK i to działało. Natomiast później, jak się zaczęły kłopoty, prawie na każdym podwórku wiercono studnię. Były wiercone studnie na głębokości, nie wiem, piętnastu, dziesięciu metrów i stamtąd brało się tą wodę – to nazywali podskórna.
    </section>
    <section>
        <time>12486</time><span style="font-weight: bold;">Ale to były jakieś specjalne brygady, które wiedziały, jak to się robi czy sami mieszkańcy? </span>Nie, sami mieszkańcy. W całym mieście oprócz sklepów były przeróżne warsztaty. Na przykład był duży warsztat ślusarski na Nowowiejskiej 24 Ślusarczyka, zresztą to nazywał się Ślusarczyk, warsztat ślusarski. On miał te przybory do obróbki metalu i miał też świdry. Od niego brało się te świdry i ludzie, mieszkańcy, wiercili te dziury. Wyciągali świder, glinę odrzucano na bok, dalej wiercono i wreszcie, jak widzieli, że to jest mokre, że tam jest woda, to tam jeszcze trochę się wierciło, a później zanurzano jakiś wąski garnuszek, czy butelkę, czy coś i się nabierało. I znowu drugi. I tak z tych rur, z tych dziur się wyciągało wodę. <span style="font-weight: bold;">Czyli to była nie taka studnia jak dzisiaj, sobie wyobrażam, tak? Że z takiego koła po prostu betonowego, tylko takie malutkie?</span> Tak, to była tej średnicy, o tak. <span style="font-weight: bold;">Czyli trochę większa niż szklanka, tak?</span> Taka była jak ten świder był, tej średnicy, to taka była dziura. Były też i takie studnie, gdzie była rura, gdzie była pompa zainstalowana ręczna, taka z tłokiem i pompowano wodę.
    </section>
    <section>
        <time>12594</time>Takie też były studnie, bo gdzieś ktoś z jakiejś fabryczki, z jakiegoś warsztatu, gdzieś takie pompy były i to w niektórych domach były takie właśnie te. Ale światła nie było, to już paliło się świeczki, to własnej roboty tam gdzieś próbowano z różnych materiałów robić. Ale najczęściej, jak się ściemniło, to się szło spać. Zresztą to był sierpień. <span style="font-weight: bold;">Późno się ciemno robiło. </span>Dość długo było jasno. <span style="font-weight: bold;">Pamięta Pan zakończenie powstania i wyjście z Warszawy?</span> No tak, to dokładnie. I jak była ta kapitulacja, to właściwie ludzie chodzili jakby tacy trochę otumanieni. W ogóle nie chcieli rozmawiać między sobą, rozmawiało się o niczym. Właściwie rozmów takich normalnych w ogóle nie było, ale jeśli była to taka – <span style="font-style: italic;">Czy nie mógłbyś tam skoczyć coś przynieść? Może zajrzyj tam do Ziuta? Może on ma tam coś.</span> To takie, o, rozmowy o niczym, zdawkowe. I co będzie, nikt nie wiedział. I później ogłoszenia się ukazały, do żołnierzy AK, do tych komendantów.
    </section>
    <section>
        <time>12700</time>Nie wiem, w jaki sposób te wiadomości dotarły, że wszyscy mają opuścić Warszawę. I były podane miejsca zbiórki i trasy, którymi się opuści miasto. I takie miejsce zbiórki dla rejonu placu Zbawiciela, Śniadeckich, Koszykowa, Piękna to był plac przed politechniką, a trasa wyjścia to była – żeśmy szli, to całe tłumy szły – to się szło Nowowiejską, skręt w aleję Niepodległości w stronę Pola Mokotowskiego, ulicą Wawelską – tu, gdzie jest teraz Trasa Łazienkowska – do Grójeckiej, Grójecką w lewo w stronę Okęcia i ulicą Opaczewską – to jest następna ulica za Wery Kostrzewy, jak ona, Bitwy Warszawskiej – i szło się w kierunku stacji kolejowej we Włochach. I do obozu w Pruszkowie. <span style="font-weight: bold;">A ja muszę zapytać, bo większość moich rozmówców warszawskich mówi, że w zasadzie po powstaniu nie mieli już niczego, bo ich domy gdzieś tam runęły. A Pan w końcu opuszczał mieszkanie, w którym Pan żył od przedwojnia. Jak wygląda takie opuszczenie mieszkania? Czy wyście wiedzieli, co brać, czy to była zupełna taka przypadkowość spowodowana tą całą atmosferą?</span> Brało się tylko rzeczy najniezbędniejsze.
    </section>
    <section>
        <time>12802</time>Cały czas to jest takie dziwne uczucie, że wszyscy żyją jakąś nadzieją. Więc wszyscy uważali, że wychodzimy, bo musimy, ale to chyba już za tydzień, za dwa tu wrócimy. Ale na wszelki wypadek brało się rzeczy też cieplejsze. No więc jak się wychodziło, to brało się plecaki czy torby czy tam coś i się pchało, to tam każdy dwie, trzy koszule, jakieś dwa swetry, jakieś majtki, spodnie, buty dodatkowe, jakąś ciepłą kurtę, szalik, rękawiczki, bo może być zima, nie wiemy, gdzie, więc to się brało. Widelce, noże, o takie... <span style="font-weight: bold;">A takie rzeczy jak fotografie, pamiątki jakieś, ulubione książki? </span>Tak, to to się brało. Książki nie. <span style="font-weight: bold;">Pamięta Pan, co Pan wyniósł sam osobiście?</span> Tak. Ja wziąłem ze sobą klaser ze znaczkami pocztowymi. Mam go do dziś. Wziąłem, bo bardzo lubiłem zbierać znaczki pocztowe. Zdjęcia matka wzięła. No bo ja wiem? Z takich rzeczy, tam jakieś z gospodarstwa domowego, noże, widelce, jakieś lekarstwa. Trudno powiedzieć, jak to było.
    </section>
    <section>
        <time>12898</time>W każdym razie wyszliśmy. Ale mój dziadek był niesłychanie operatywny i przedsiębiorczy. I cały ten tłum szedł do tego obozu w Pruszkowie – na Włochy, później wzdłuż torów, tam były te zakłady naprawcze taboru kolejowego, olbrzymie te hale, i tam kierowano ludzi. Tam były potworne warunki. I przechodziliśmy blisko stacji w Ursusie, to już noc się zrobiła. Bo ludzi nie pędzili tak, że –<span style="font-style: italic;"> szybciej! szybciej!</span> – jak kto szedł, tak szedł. Jak ktoś był zmęczony, to siadał i siedział. Nie było tego tam takiego pędzenia. Zresztą ci żołnierze to byli, tu bliżej Warszawy to byli Ruscy, stali, później tam bliżej Ursusa to Łotysze chyba, bo mówili jakimś dziwacznym językiem. Albo Węgrzy, nie wiem. W każdym razie oni nie stali zbyt gęsto, co sto metrów, może nawet rzadziej, stali z karabinami i ani nie popędzali, ani nic się nie działo. I kiedy byliśmy tak w rejonie Ursusa, to dziadek mówi, że dalej nie będziemy szli, bo nie wiadomo, co nas czeka, czy nas nie rozdzielą, czy gdzie nas wyślą, może do Niemiec, może gdzieś do jakiegoś obozu, że w żadnym wypadku my nie będziemy dalej szli.
    </section>
    <section>
        <time>13000</time>I mówi – <span style="font-style: italic;">Uciekamy</span>. No więc szliśmy wzdłuż ogrodzeń – to były takie wille w ogródkach – żeśmy szli. Tu tory, tu te wille, my tak idziemy. I były furtki do tych domów w ogrodzeniu. I jedną z tych furtek metalowych dziadek otworzył, wybrał miejsce, gdzie nie było akurat strażnika, już ciemno było zresztą. I żeśmy weszli do jakiegoś obcego ogrodu, tam jakiegoś domu. Ale wiadomo było, że mogą ci mieszkańcy się bać i za blisko jesteśmy tych wszystkich rzeczy, więc mówi dziadek – <span style="font-style: italic;">Musimy przedostać się gdzieś dalej w głąb.</span> I tam był parkan z drugiej strony uszkodzony, przedostaliśmy się łatwo – może specjalnie częściowo był rozebrany – dość, że łatwo żeśmy przeszli na następną posesję, później na następną i wyszliśmy na jakąś ulicę. Nie wiem, jak się nazywała, ale już to chyba była jakaś ulica w Ursusie.
    </section>
    <section>
        <time>13080</time><span style="font-weight: bold;">W jakim wieku byli Pańscy dziadkowie? Bo, no dobrze, dwóch młodych chłopaków to sobie poradzi, ale tak myślę... </span>Dziadek miał wtedy jakieś 65 lat, coś koło tego. Babka powyżej 60. <span style="font-weight: bold;">To jeszcze tak z dzisiejszej perspektywy to młodzi ludzie? To jeszcze nie było tego problemu, że nie przejdą przez parkan? </span>W tamtych czasach 65-letni mężczyzna to już był uważany za staruszka, to już był stary człowiek. Ale był w dość dobrej formie. Babka była w gorszej formie, ale chodziła, ruszała się, prowadziła zresztą dom. I wyszliśmy na ślepo nie bardzo wiedząc, gdzie możemy iść. I dziadek mówi – <span style="font-style: italic;">Musimy iść jak najdalej, bo tu się kręcą Niemcy, tu są patrole, więc musimy iść dalej. Będziemy szli prosto, to trafimy na linię EKD, wsiądziemy tam w EKD-kę i tam gdzieś podjedziemy. Zobaczymy.</span> Była z nami kuzynka, która cały czas w czasie powstania mieszkała u nas, w moim wieku mniej więcej, i ona mówi – <span style="font-style: italic;">To byśmy mogli jechać do Grodziska, dlatego że w Grodzisku mieszkają moi znajomi.</span> No więc mówimy – <span style="font-style: italic;">To idziemy do EKD i jedziemy do Grodziska.</span> Ale to już była noc, byliśmy bardzo zmęczeni i jeść się zresztą chciało.
    </section>
    <section>
        <time>13189</time>I były zabudowania takie: dwór, wielka stodoła, wielka jakaś obora, stajnie, otoczone wysokimi takimi topolami. I dziadek mówi –<span style="font-style: italic;"> A, chodźmy, tu wstąpimy, to może nam dadzą coś jeść, może tu gdzieś na sianie się prześpimy i rano pojedziemy EKD do Grodziska.</span> I żeśmy tam weszli. Ale niestety to był posterunek żandarmerii niemieckiej. I dokładnie żeśmy wleźli – dokładnie – cały ten dworek, ta stajnia, to wszystko to była... No więc dziadek mówi – <span style="font-style: italic;">No słuchajcie, niestety, ale to już wiadomo, co nas czeka.</span> Bo to była ta jeszcze żandarmeria niemiecka, ta feldżandarmeria. No więc tam Niemcy – a! tego – raban podniósł się. Oficer jakiś przyleciał. A babka mówiła po niemiecku dość dobrze, bo tam ze Śląska pochodziła, z czeskiej rodziny, to mówiłem. I powiedziała, że my nie jesteśmy uciekinierami z Warszawy, tylko my byliśmy w rejonie Warszawy i idziemy do naszej rodziny, że mieszkamy w Grodzisku, że wracamy do Grodziska, tylko mamy tam rzeczy znajomych, którzy nam dali do niesienia. No więc ten Niemiec zaczął pękać ze śmiechu, bo to wszystko było beznadziejnie głupie.
    </section>
    <section>
        <time>13306</time>I przynieśli nam kawy czarnej, przynieśli chleba, żeby zjeść. No więc zjedliśmy, spaliśmy. Właściwie trudno to nazwać spaniem, bo liczyliśmy, że za chwilę nas rozwalą, to było dla nas zupełnie oczywiste. I rano ten Niemiec, ten oficer przychodzi, mówi – <span style="font-style: italic;">Raus</span>. Tam jeszcze coś po niemiecku, w sensie tym, że, na tyle rozumiałem – <span style="font-style: italic;">Idźcie, zjeżdżajcie, wynoście się i jedźcie do tego swojego Grodziska.</span> <span style="font-weight: bold;">Jak Pan myśli, dlaczego tak zrobili?</span> No więc babka zapytała się go – <span style="font-style: italic;">Myśmy myśleli, że pan nas nie puści, że my tu zginiemy. A tym bardziej, że wy jesteście żandarmeria.</span> A on babce powiedział – <span style="font-style: italic;">To nie zależy od tego, czy to jest żandarmeria, czy nie żandarmeria, tylko to zależy od tego, na jakiego człowieka żeście trafili</span>. Tak powiedział. Ale było jeszcze też ciekawe, bo później żeśmy tam dotarli do Grodziska, tam już żeśmy nawiązali kontakt z rodziną, bo rodzina, siostra mojej matki mieszkała na Puławskiej.
    </section>
    <section>
        <time>13383</time>Niemcy też ich wywalili z Puławskiej, oni się rozlokowali koło Tarczyna. I wszędzie były zostawione wiadomości na stacjach kolejowych, na przystankach autobusowych, po znajomych, gdzie kto jest. Były całe sterty ponalepiane na słupach, na ogłoszeniach, na rozkładach jazdy, na peronach. To studiowało się i można było natrafić na kogoś, kogo się znało. Myśmy nie musieli tego szukać, bo jak żeśmy dotarli do Grodziska, to nam od razu oni powiedzieli, że siostra matki, czyli moja ciotka z wujkiem są pod Tarczynem. Podali adres, nazwę. I wtedy żeśmy wysłali, już nie pamiętam... chyba pocztą była wysłana wiadomość, że jesteśmy w Grodzisku. I za dwa czy trzy dni tam przyjechał już z tym, z wozem konnym wujek i nas zabrał właśnie pod Tarczyn. <span style="font-weight: bold;">A jeszcze zapytam, czy widział Pan, będąc w tym Grodzisku jakąś łunę nad Warszawą? </span>Nie. Już właściwie wtedy pożarów nie było, wygasło.
    </section>
    <section>
        <time>13475</time>Walki wygasły, pożarów takich specjalnie wtedy nie było. Na przykład nasz dom szyby w oknach miał. Właściwie cały ten rejon – Nowowiejska, Śniadeckich, Koszykowa, Krucza, Wspólna, Nowogrodzka – to wszystko było niezniszczone. Były tylko od pocisków – tu wyrwana ściana, tam okna potłuczone, tu znowu dach zarwany. To były takie okaleczenia. I już pożary się skończyły, nie było. Natomiast palenie miasta zaczęło się po wyjściu mieszkańców, kiedy już nikogo nie było. To się zaczęło gdzieś w tydzień po opuszczeniu albo dwa, bo jeszcze Niemcy wywozili rzeczy z mieszkań, prawda, opróżniali – ubrania, niektóre meble, jakieś obrazy. Przecież były wspaniałe kolekcje – ludzie mieli – obrazów. Ten ? Bryn-Zanadzki, to Marszałkowska 45, miał tą klinikę ginekologiczną. Mieszkał gdzieś tam trochę dalej. To on miał wspaniałą kolekcję obrazów – to był taki słynny ginekolog ten Bryn-Zanadzki – to miał słynną kolekcję obrazów mistrzów holenderskich, wspaniałą.
    </section>
    <section>
        <time>13570</time>To przed spaleniem to wszystko zabrano. Później był taki dom na Mokotowskiej, róg Polnej – to chyba była Polna 32 – Siudeckiego. To była wspaniała sześciopiętrowa kamienica projektowana przez Kontkiewicza i tam mieszkała, nie pamiętam jej nazwiska, hrabina jakaś. To były wielkie tam, olbrzymie mieszkania, wielopokojowe. To ona była znana z tego, że miała jedne z największych w Polsce zbiory pamiątek po Napoleonie. Tam miała jego listy, miała fragmenty mundurów, miała jakąś broń, grzebień, jakieś kieliszki, szklanki, coś, butelkę z jakimś tym… W każdym razie te zbiory były bardzo znane. To te rzeczy Niemcy, najpierw te ekipy więźniów głównie, z mieszkań to wszystko wynosili i jak było wyniesione, to dopiero podpalali. Tak że te wielkie pożary, łuny to były dopiero jakiś tydzień, dwa tygodnie po zakończeniu powstania. Ale teraz, wracając jeszcze do nas, myśmy byli na wsi aż do chwili wejścia Rosjan. <span style="font-weight: bold;">Już w tym Tarczynie?</span> Pod Tarczynem. Ta wieś się nazywała Wola Przypkowska. Ale dziadek, tak jak mówię, był niesłychanie energiczny, i wujek wrócili do Warszawy. Wujek miał dom na Puławskiej.
    </section>
    <section>
        <time>13682</time>To był dom, taka dzielnica willowa, tam gdzie są ulice Skrzetuskiego, Wołodyjowskiego – z „Trylogii” - Kmicica, Wernyhory, Wiśniowieckiego. Później zrobili Niedźwiedzią z tego Wiśniowieckiego po wojnie, idiotycznie. <span style="font-weight: bold;">I kiedy dziadek i wujek wrócili?</span> I oni jeszcze, kiedy Niemcy byli, wrócili, bo tam już ludność była wyrzucona z tamtego rejonu, ale później Niemcy pozwolili. Ponieważ to były przed wojną, ten rejon to było skrajne przedmieście – Wyścigi to były na granicy miasta, wyścigi konne – tak że to było na skraju miasta i Niemcy pozwolili mieszkańcom tak... pozwolili-nie pozwolili. Tolerowali – jak ktoś tam był, to był. I wujek z dziadkiem wrócili na Puławską do tego domu, i tam mieszkali. Natomiast my na wsi. <span style="font-weight: bold;">Ale nie było takiej możliwości, żeby na przykład zajrzeli na tą Mokotowską wtedy, nie?</span> No nie. Bo do miasta wejść nie było wolno. Tu już się ludzie kręcili, to było można, ale żeby wejść tam do miasta, to nie, to już tam był zakaz wyraźny i strzelali. Ale dziadek jak to dziadek nie mógł sobie darować – wiedział, że palą domy – to zrobił wyprawę na Mokotowską do naszego domu.
    </section>
    <section>
        <time>13788</time>I ponieważ trudno było iść ulicą Puławską, gdzie chodziły patrole niemieckie czy tam ulicą tą Woronicza czy Wołoską, to szedł – to wszystko było niezabudowane – na tyłach Mokotowa, na tyłach Wierzbna, między Wierzbnem a Okęciem to były pola uprawne, to tamtędy szedł i wychodził na Pole Mokotowskie. W tym rejonie wychodził, gdzie teraz jest ulica Rostafińskiego, tutaj, Bruna, o, to było wszystko niezabudowane, puste. I wychodził na Pole Mokotowskie w nocy. I szedł przez Pole Mokotowskie tam od – tam nie było ulicy Rostafińskiego, to dziś ona tam jest. Wie pani, gdzie to jest? <span style="font-weight: bold;">Tak. </span>To szedł do Polnej, do Mokotowskiej. Rozglądał się, czy Niemcy się nie kręcą czy nie i dotarł do domu na Mokotowską. I dom był niespalony, cały, natomiast w naszym mieszkaniu mieszkali uchodźcy niemieccy ze wschodu. Bo na wschodzie tam też mieszkało sporo Niemców i oni się cofali razem z wojskami niemieckimi do Niemiec.
    </section>
    <section>
        <time>13879</time>I tak po drodze tułali się i gdzie popadło, to mieszkali. I tych niemieckich rodzin było pełno, nie tylko w naszym mieszkaniu, w innych mieszkaniach, w innych domach. Tam gdzie było niezniszczone, wszystko było w porządku, to tam na ogół... <span style="font-weight: bold;">I co? Dziadkowi się udało tak wejść niezauważonym zobaczyć, co jest grane?</span> Dziadek wszedł do domu, klucze miał. I tam siedzieli ci Niemcy. Dziadek mówił po rosyjsku dość dobrze, bo był z zaboru rosyjskiego. Oni byli gdzieś ze wschodu, ci Niemcy, uciekali na zachód, ale po rosyjsku gadali. I dziadek pokazał tak zwaną kenkartę, czyli dowód osobisty, że Mokotowska 15 mieszkania 1, że on tu mieszka – <span style="font-style: italic;">To ja. I chciałem stąd coś niecoś wziąć.</span> To już wtedy Niemcy byli bardzo grzeczni, bo już widzieli, że to jest koniec, że to się kończy to wszystko. – <span style="font-style: italic;">To proszę brać, proszę. To pana. Niech pan bierze.</span> No więc dziadek wziął jakiś wielki worek i zaczął pakować. I – ta lampa to jest właśnie z Mokotowskiej, o ta, co tu stoi.
    </section>
    <section>
        <time>13962</time><span style="font-weight: bold;">To takie spore te rzeczy zabrał. </span>A bo to nie była jedna, tych wypraw były trzy. I później już miał wózek. Później – o, ten wazon zielony. Później – ta granatowa taka, nie wiem, jak to nazwać. <span style="font-weight: bold;">Ta miska, tak? </span>To ma jakąś nazwę, zapomniałem. Później tam jeszcze mamy taką żardinierę, czy jak to się nazywa. I to w ciągu... <span style="font-weight: bold;">I w czasie tych trzech wypraw nikt go nie zaczepił, nie próbował zadenuncjować?</span> No więc chodził tylko w nocy i chodził przez Pole Mokotowskie. Jak zobaczył gdzieś z daleka Niemców, to padał plackiem, leżał, nie ruszał się. <span style="font-weight: bold;">No dobrze. Ale to jest spora wycieczka z tej Puławskiej na Mokotowską.</span> No to kawał drogi. <span style="font-weight: bold;">To co? Wyruszał wieczorem...</span> Tak.<span style="font-weight: bold;"> Powrót mu wypadał nad ranem chyba, nie?</span> No, ale w nocy. To jest jakieś – ze Służewca na Mokotowską przez te Pola to można dojść w jakieś półtorej godziny, może trochę więcej.<span style="font-weight: bold;"> I później dawał radę tym wózkiem przez te Pola? </span>Pierwsze wyprawy to były z plecakiem czy tam z czymś.
    </section>
    <section>
        <time>14047</time>A później wziął – to nie był ściśle biorąc wózek, tylko był... Dozorcy i ci, którzy zamiatali ulice, mieli takie duże śmietniczki, miotłę. I jak miał pełną tą śmietniczkę, to zwalał śmieci do takiego dużego pojemnika na kółkach. <span style="font-weight: bold;">Taki kontener? </span>Taki kontener z dwoma kołami z boku. Metalowy taki był kontener, tu rączka, z góry otwarte, takie pudło. To było wielkości – o, tyle szerokie, tyle długie i dwa koła, o tak, gdzieś tej wysokości. I ci śmieciarze śmieci zwalali do tego kontenera i jak był pełny, to już wtedy samochód przyjeżdżał i to zabierał tam gdzieś, to miasto zabierało. Ale na ulicach takie kontenery, było tego sporo, to stało. I taki wziął kontener i ostatni wyprawa była z tym kontenerem. Natomiast jak mógł – to był listopad – jak mógł tym kontenerem przejechać przez Pole Mokotowskie, kiedy ziemia była rozmokła i wilgotna, jak tam mógł przeciągnąć, to tego nie wiem.
    </section>
    <section>
        <time>14139</time><span style="font-weight: bold;"> Chyba adrenalina musiała mu działać po prostu.</span> Bo to koła metalowe, to się wżynają w ziemię, ciężkie. Nie wiem, jak to zatargał. Dość, że ostatni ten transport to był, te rzeczy były przewiezione w tym kontenerze. Między innymi mieliśmy bardzo ładny zabytkowy zegar taki francuski, tego słynnego Boulle'a, takie były zegary rzeźbione, kominkowe, to mieliśmy taki zegar. To wziął ten zegar, to u brata jest. Później wziął zegar z sypialni też, na ścianie który wisiał, który bił ładnie. Też to zabrał do tego kontenera. I jakoś przyciągnął, nie wiem, jakim cudem. Bo to młody mężczyzna by nie dał rady. I później po tych trzech wyprawach, to znaczy jeszcze wziął jakieś naczynia, jakieś tam sztućce – też mamy te sztućce, przynajmniej część, takie secesyjne, nieporęczne zresztą. Później tam ubrania jeszcze wziął, trochę książek, które wiedział, że lubimy. Wziął na przykład dzieła Mickiewicza, mamy komplet dzieł Mickiewicza, to przyniósł.
    </section>
    <section>
        <time>14238</time>Mamy tu, jest w pokoju córki. Później dzieła Kochanowskiego, było takie bibliofilskie wydanie w skórze. To też tego Kochanowskiego przyniósł. Później „Szatana z siódmej klasy” Makuszyńskiego – to moja ulubiona książka – to też przyniósł. <span style="font-weight: bold;">I zaprzestał tych wypraw, bo się zrobiła zima czy bo już po prostu nie było takich przedmiotów, które dało się...</span> I czwarty raz poszedł w okolicy Wszystkich Świętych. I kiedy dotarł, to już dom był spalony. I nie było już nic. ...to wiele czytam, bo niektóre rzeczy po kilka razy, żeby wyłapać jakieś istotniejsze fragmenty. I jest sprawa całkowicie pomijana. Kładzie się nacisk na rzeczy, które są drugorzędne – w tych opisach – albo które w ogóle są fałszywe, tak jak na przykład brak przygotowania pod względem sił. Mówiłem, że wcale tak nie było, że byliśmy jacyś słabsi, byliśmy raczej w lepszej sytuacji niż Niemcy, zarówno ilościowo, jak i zbrojeniowo. Niemcy mieli tylko te kompanie wartownicze, lekką broń, tak jak i my zresztą, tylko więcej mieliśmy.
    </section>
    <section>
        <time>14331</time>Więc fałszuje się niektóre rzeczy, jak na przykład o stosunku sił. Kładzie się nacisk, że Polacy rwali się do walki i te powstanie było bezsensowne, bo zemsta jest zawsze złym przewodnikiem itp. Ale takie różne bzdury się opowiada, a nie mówi się o naprawdę najistotniejszych przyczynach, które spowodowały wybuch powstania. Więc uważam, że to jeszcze warto byłoby o tym wspomnieć. Mianowicie, to był... druga połowa lipca. Niemcy ogłosili, że Warszawa zostaje zmieniona w tak zwaną Festung Warschau, to znaczy twierdza Warszawa. Co to znaczy, to wszyscy w Warszawie wiedzieli, dlatego że czytaliśmy te opisy w gazetach, przez radio się słyszało w tych szczekaczkach ulicznych o walkach w Stalingradzie. No więc tam właśnie był Festung Stalingrad, Niemcy zrobili, armia Paulusa zrobiła z tego Festung – twierdzę. I rezultat był taki, że walka była o każdą ulicę, o każdy plac, o każdy dom i właściwie o każde mieszkanie.
    </section>
    <section>
        <time>14427</time>Na jednym piętrze Ruscy, na drugim piętrze Niemcy i właściwie miasto przestało istnieć. I Warszawę też ogłoszono tą Festung Warschau, czyli było wiadomo, że będą walki Niemców z Rosjanami właściwie o każdy dom. I jeszcze mało tego, Niemcy zaczęli robić wielkie przygotowania, które dla nas, ja mówię o chłopakach i naszych tych różnych zabawach, to te przygotowania miały dla nas też pewien dodatkowy walor. Mianowicie, Niemcy na dużych placach, szerokich jakichś alejach robili schrony przeciwlotnicze. To wykopywano dół szerokości – na trawnikach czy między drzewami – szerokości jakieś trzy, może cztery metry, długości ile się dało – 20, 30 metrów – i nakrywano to łupinami betonowymi i schodki z betonu. Tak że jak byłby nalot, to żeby można było się schować – ludność, żołnierze niemieccy w czasie walk, żeby mieli takie miejsca bezpieczne.
    </section>
    <section>
        <time>14509</time>I oprócz tego budowano baseny na wodę tą przeciwpożarową. I takie baseny powstały też w bardzo wielu miejscach. Pamiętam, na placu Trzech Krzyży, na placu Napoleona, czyli obecnie Powstańców Warszawskich. I tuż koło nas był duży basen w alei Piłsudskiego. To był początek wielkiej alei od placu na Rozdrożu na Ochotę przez Pole Mokotowskie. I przed wojną zbudowano mały odcinek między Marszałkowską a Polną – ile? – ze 300 metrów taki odcinek. Ale była szeroka, asfaltowa jezdnia, trawniki, szerokie chodniki. I na tym trawniku zbudowano właśnie i schron, i basen. <span style="font-weight: bold;">A te baseny to z tą wodą, żeby gasić pożary? </span>Tak. To była od biedy woda pitna, gdyby przestały działać filtry czy ujęcia wody, to jednocześnie rezerwa wody do picia. Po przegotowaniu można było pić.
    </section>
    <section>
        <time>14581</time>I oczywiście chłopaki – te baseny były używane raczej do kąpieli. Nam nie wypadało rozbierać się, więc tam się brodziło, brzegi były lekko spadziste, więc nogi się moczyło w tym, a niektórzy z chłopców rozbierali się, włazili do wody i się kąpali, i pływali. Bo one były po środku dość głębokie. <span style="font-weight: bold;">Ale Niemcy nie zgłaszali jakichś sprzeciwów?</span> Nie. Nic się nie działo. Więc te przygotowania do obrony miasta, do tego Festung Warschau były jedną z głównych przyczyn wybuchu powstania. Dlatego że usunięcie Niemców z miasta, zwycięstwo było w zasięgu ręki. Wiadomo było, że w ciągu tygodnia czy dziesięciu dni będzie miasto wolne. I tak jak był oddany Lwów czy tak jak było oddane Wilno bez żadnych zniszczeń, przekaże się armii ruskiej, która bądź co bądź była aliantem (walczyliśmy razem po jednej stronie z Amerykanami, Ruskimi, Anglikami przeciwko Niemcom, więc to był aliant – Rosjanie), że jeśli my tutaj tych Niemców szybko załatwimy, to wtedy miasto bez walki można będzie oddać, przekazać i ocaleje.
    </section>
    <section>
        <time>14684</time>Tak że to był właściwie jedyny sposób ocalenia Warszawy przed zburzeniem. Nie było innej metody, jak tylko przejąć w swoje ręce. Niemcy mieli broń lekką, to zniszczenia jakie będą? Będą powybijane szyby, poobijane tynki i to wszystko. Natomiast jeśli doszłoby do walk oddziałów frontowych tu w tych okopach, bunkrach, te schrony, to wszystko, to wtedy Warszawa byłaby stosem gruzów. Więc po prostu jednym z dwóch głównych celów powstania było obrona miasta przed totalnym zniszczeniem. A drugi powód to był ten, że powstał rząd polski zorganizowany przez Rosjan pod kierunkiem Bieruta. Więc on typowany na prezydenta, więc to wszystko było nie do przyjęcia i humorystyczne. I uważano, że jeśli będzie jakiś teren wolny, albo prezydent z emigracji, albo premier, albo członkowie rządu tutaj przyjadą do Polski – bo zrzucano tam tych delegatów rządowych, Bóg wie, tych cichociemnych – więc po prostu, że tu przedostanie się polski rząd albo przedstawiciele polskiego rządu i podejmą jakieś negocjacje z Rosjanami na temat przyszłego status quo, jak współrządzić, jak ustalić te prawne regulacje, że to wszystko będzie można przeprowadzić wtedy, jak tu będzie na miejscu rząd czy przedstawiciele rządu polskiego, że będą w Warszawie, w stolicy.
    </section>
    <section>
        <time>14810</time>Uważano, że te rozmowy będą miały dużo większe szanse niż tak jak było we Lwowie czy Wilnie, że po prostu tych dowódców AK zaaresztowano i dużą część żołnierzy. Tak że, gdyby była ta sytuacja, że tu jest rząd przy poparciu Anglii i Stanów Zjednoczonych, gdyby tu był, to wtedy te rozmowy miałyby inny walor, inną rangę i byłyby szanse jakiegoś ułożenia przyszłych stosunków. Więc to były te istotne powody. A to, że też się pisze, że młodzież się rwała do walki, że nie powstrzymano by i tak wybuchu powstania, migotała tam ludziom krew w oczach, zemsta za rozstrzeliwania, to są takie dziennikarskie bajeczki. Wiadomo było, że młodzi się rwali do walki, ale gdyby rozkazu nie było do powstania, to by powstania nie było. To nie ma dwóch zdań, że nikt by nie wywołał na własną rękę. Doszłoby najwyżej do paru ataków na jakieś patrole niemieckie i na tym koniec.
    </section>
    <section>
        <time>14885</time>Tak że to nie było tak, że to zemsta zaślepiła Polaków. Powody były inne i właśnie mówię o tym, o tym wspomniałem, że to były główne przyczyny. A to, że Niemcy zamieniali Warszawę w tą Festung, twierdzę, to tylko dlatego też wspominam, że to dla nas było dużą atrakcją te wszystkie schrony, bunkry, baseny, to zmieniło Śródmieście Warszawy, ten wygląd miasta się znacznie zmienił i dla nas, dla chłopaków takich trzynastoletnich, dwunastoletnich, czternastoletnich, to to była duża atrakcja. Gorzej ze schronami, dlatego że najczęściej były zamieniane w uliczne toalety. To tam to już takiej zabawy nie było. W basenach była. O tyle było dziwne, że w każdym domu musiała być ubikacja ogólna, dostępna z ulicy – w każdym. Jak się szło ulicą, to w każdym domu była dostępna ogólnie ubikacja – na bramie była mała tabliczka, dwa zera i napis „Klucz u dozorcy”.
    </section>
    <section>
        <time>14973</time>I się wchodziło do pierwszego lepszego domu, dawało się 20 groszy i w każdym domu w drugim podwórku musiała być toaleta. <span style="font-weight: bold;">Ale ja zapytam. To ja rozumiem, że na Starówce, tam gdzie, już słyszałam, że były jeszcze takie toalety jak na wsiach są – takie drewniane z okienkiem – to tam jakby mogę sobie wyobrazić.</span> Nie, takich w mieście nie było. <span style="font-weight: bold;">Znaczy, opowiadały mi dwie panie, że u nich na podwórku taka była, więc tego się trzymam. </span>Były, na przedmieściach tak było. I rzeczywiście, że nie było kanalizacji w wielu miejscach. Nie było na Pelcowiźnie. Tam, gdzie ja mieszkałem po wojnie, na Służewcu, też nie było kanalizacji i była budka w ogrodzie. To były przeważnie ogródki naokoło domów i tam w kącie ogródka stała ta, tak zwana, zielona budka z serduszkiem. <span style="font-weight: bold;">Natomiast tu w mieście, w centrum to były takie normalne w mieszkaniach, tak?</span> Natomiast w centrum były w mieszkaniach nowszych, budowanych na przełomie wieków. Nawet w połowie 19. wieku, to były łazienki czy ubikacje wewnątrz domu.
    </section>
    <section>
        <time>15060</time>Natomiast były niektóre budynki jeszcze starsze, tam nie wiem, 18. wiek czy coś, gdzie tego nie było. I wtedy były robione na drugim podwórku czy w głębi podwórka jedno z pomieszczeń było zamieniane w łazienkę, wspólną taką toaletę, nie łazienkę, tylko taką ubikację. Zamieniano to na ubikację i dostępne to było dla wszystkich lokatorów. Ale w Śródmieściu to były zupełnie nieliczne budynki. Natomiast jeśli chodzi o Stare Miasto, to nie słyszałem, żeby to coś takiego było, chociaż chodziliśmy często na Stare Miasto po prostu na spacery czy zwiedzać. Może... Ale na Freta? Naprawdę dość dziwne, przecież tam były domy nawet pięcio, sześciopiętrowe, po wojnie je obniżono. I to były normalne domy... być może, że były wspólne, bo były takie w Śródmieściu w tych najstarszych domach, były łazienki czy toalety wspólne, ale dla całego piętra – na piętrze robiono.
    </section>
    <section>
        <time>15155</time>Pierwsze piętro miało korytarz i w końcu to, drugie, trzecie i tak dalej. Natomiast na podwórku... mogło tak być w pewnych rejonach Powiśla. <span style="font-weight: bold;">Ale wdaliśmy się w ciekawy aspekt życia. </span>Właśnie. To już lepiej wróćmy do tych baraków, bo pani się zapytała. Przed wojną urząd miasta musiał zapewnić dla bezdomnych opiekę. I bywało, że nie płacili za czynsz, nie mieli za czynsz, to wtedy po prostu właściciel domu wyrzucał. Nie było to uważane za coś złego, tylko było całkowicie normalne, że nie płaci, to jest wyrzucany. Ale obowiązkiem miasta było dostarczyć jakiegoś schronienia. I w Warszawie w kilku miejscach były mniejsze czy większe takie schroniska. Dość duży to był budynek na rogu Dzikiej i Stawek... nie, nie na rogu Stawek, bo na rogu Stawek to był ten Umschlagplatz... to musiało być trochę dalej w stronę Powązkowskiej, być może, że u wylotu Dzikiej to było na Okopową. Chyba tak, u wylotu na Okopową. Tam był duży budynek nazywany „Cyrkiem”. I tam w tym budynku to nie było takich jakichś pokojów, tylko były sale. I na takiej sali to stały łóżka i gnieździło się pięć, sześć, siedem rodzin czy więcej.
    </section>
    <section>
        <time>15289</time>Było takie wielkie schronisko w dawnej fabryce, to się nazywało „Polus”, na tyłach Dworca Wschodniego. Tam też bezdomnych lokowano. A oprócz tego były miasteczka robione z baraków – drewniane baraki były budowane, nie jakieś luksusy. I tam już każda rodzina miała swoją izbę w tych barakach. I między innymi na Żoliborzu powstały baraki koło torów Dworca Gdańskiego. Nie wiem, czy pani wie, gdzie jest ulica Towiańskiego czy tam Henkla, ten placyk. <span style="font-weight: bold;">Orientuję się. </span>Te uliczki takie wąskie. To u wylotu tych uliczek, ale blisko torów, było chyba koło dziesięciu takich baraków. Z tym że one powstały jeszcze zanim zaczęto budować ten nowoczesny Żoliborz – tu były pola, łąki, po wojnie jeszcze tu był ogrodnik, na rogu Zajączka miał duże tereny.
    </section>
    <section>
        <time>15369</time>Tu na Kaniowskiej jeszcze był duży też ogrodnik, zamożny bardzo. Tak że to były tereny takie rolne, ogrodnicze. I postawiono tam te baraki, można by powiedzieć, blisko obecnej ulicy Popiełuszki, koło torów. Jak ma pani Arkadię z jednej strony torów, to tak jakby po drugiej stronie były te baraki. <span style="font-weight: bold;">A tak zapytam, czy w tej bogatszej dzielnicy, w której Pan żył, było widać biednych ludzi? Tak jak dzisiaj, że to jest wszystko wymieszane w centrum?</span> Nie bardzo było widać, bo takiej nędzy to nie było. Natomiast było rozwarstwienie, co nie oznaczało, że były jakieś nieporozumienia czy coś. Raczej bardzo taka była wszędzie życzliwa atmosfera. I parter, pierwsze piętro, drugie, trzecie – od frontu zajmowali ludzie zamożniejsi.
    </section>
    <section>
        <time>15444</time>Natomiast drugie podwórko, sutereny, jeśli były, to zajmowali ludzie biedniejsi. I na przykład tacy biedniejsi, w tym domu, gdzie ja byłem, był szewc Karczewski. To on zajmował jeden pokoik na parterze z wejściem z podwórka. W suterenie był magiel pani Chabrowskiej. Pani Chabrowska, taka mieszczka warszawska, nie była jakaś intelektualistka –<span style="font-style: italic;"> tak jak to ? na kopy się widzi tych tak zwanych prostych ludzi</span> – bardzo przyjemna, sympatyczna. <span style="font-weight: bold;">Ale rozumiem, że to byli tacy ludzie, którzy mieli właśnie jakieś tam drobniutkie usługi czy coś w tym stylu?</span> No więc właśnie takich, którzy by do niczego nie pasowali, nie mieli nic, to takich nie było. Był na przykład jeszcze taki Pietrek Pietrzak. Też w suterenie mieszkał. To on nie miał żadnego warsztatu czy żadnej jakieś firmy, ale on był pracownikiem składu opałowego, który był w tym samym domu, gdzie myśmy mieszkali – to było kilka sklepów, między innymi skład opałowy – i on był takim roznosicielem. Przychodziła służąca i mówiła – <span style="font-style: italic;">Niech pan Pietrzak przyniesie 10 kilo węgla. </span>
    </section>
    <section>
        <time>15546</time>Czy wiązkę drzewa do rozpałki. No więc to on był taki, o, jak był większy zakup, to on to roznosił. <span style="font-weight: bold;">To paliło się jeszcze w kuchni węglem, tak?</span> No więc ogrzewanie w tych domach tu, rejon Mokotowskiej, to była elektryczność, telefony, gaz, woda, kanalizacja. Ale ogrzewanie było piecowe. <span style="font-weight: bold;">Aha, czyli już gaz w kuchni, ale ogrzewanie jeszcze na węgiel.</span> I gotowanie w kuchni – wszędzie – był węglowy trzon z blachą, fajerkami i gotowało się obiady na węglu. Ale obok stały zawsze, w każdym mieszkaniu stały dwupalnikowe kuchenki gazowe. I jak było mniejsze jakieś gotowanie – czy tam kolacja, czy coś podgrzać – to się robiło na kuchence gazowej. A większość rzeczy, to się rozpalało w kuchni ogień i się gotowało na ogniu. Tak że był i gaz, i trzon węglowy. Natomiast ogrzewanie pomieszczeń to były piece kaflowe, ozdobne, z gzymsami, z rzeźbionymi takimi drzwiczkami, pod sam sufit. I to codziennie, jak był mróz, to trzeba było codziennie palić – rozpalać i grzać. <span style="font-weight: bold;">A to Pan się załapał na taką końcówkę takiej wymiany tych czasów, że tak już w zasadzie dzisiaj znaleźć w mieście palenisko węglowe, to chyba by się nie dało.</span>
    </section>
    <section>
        <time>15658</time>Tak, tego nie ma. Zresztą i już w tych najnowszych domach budowanych w latach 30., to już tych trzonów węglowych raczej nie robiono. Już były kuchenki gazowe z piekarnikiem – o, takie mniej więcej jak teraz są. Nie było tej elektrycznej zapalarki, tego nie, ale też były gazowe z piekarnikiem. <span style="font-weight: bold;">To chciałabym teraz, żebyśmy wrócili do czasu, w którym skończyliśmy rozmawiać. Czyli opowiadał Pan o tym, że dziadek w październiku przychodził tutaj jeszcze po rzeczy do domu. A Państwo mieszkali wtedy … </span>Na Puławskiej u ciotki ten dom ocalał. Tam zresztą prawie wszystko ocalało, całe te budynki, te ulice, to wszystko było niezniszczone. Więc myśmy po powstaniu i po wojnie żeśmy u ciotki mieszkali. I wtedy pierwszy okres, zaraz przyjechaliśmy po tak zwanym wyzwoleniu.
    </section>
    <section>
        <time>15731</time>Ruscy wkroczyli 17 stycznia, myśmy 19 przyjechali do Warszawy tam spod tego Tarczyna, ze wsi żeśmy przyjechali. I zamieszkaliśmy u ciotki, bo ten nasz dom był spalony – nasz to w cudzysłowie, bo właściciel to był kto inny – ale powszechnie używało się określenia „nasz”. <span style="font-weight: bold;">A pamięta Pan samo to wkroczenie Rosjan, ten dzień wyzwolenia?</span> To byłem wtedy na wsi. Pamiętam. Myśmy mieszkali w chacie wiejskiej. I kilku żołnierzy niemieckich z oficerem zamieszkało. Mieszkało, wielkie słowo – nocowało w stodole, tam na słomie czy na sianie. I tego dnia, kiedy Ruscy wkroczyli, to pamiętam, Niemcy coś zjedli, później poszli na skraj wsi, ale już było słychać strzały tam od strony miasteczka, od Tarczyna, z karabinów maszynowych czy coś, czy zwykłe strzały.
    </section>
    <section>
        <time>15824</time>To było słychać, ale z takiej odległości. I ten oficer niemiecki – na środku była studnia wiejska taka z korbą, z kręgami, miska stała, nie wiem, czy ich miska, czy naszego gospodarza. Wiem, że on wyciągnął kubłem wodę z tej studni – to był styczeń i mróz – więc tą wodę wyciągnął, nalał do miski, zdjął koszulę, obmył się, a później na pokrywie studni postawił lusterko i w tej zimnej wodzie się golił. A tu już strzelanina była na skraju wsi. <span style="font-weight: bold;">Że przewidywał dostanie się do niewoli, tak?</span> Nie. <span style="font-weight: bold;">Czy samobójstwo?</span> Nie. Wiedział dokładnie, że jak będą jego żołnierze się cofać – pewnie jakiś sierżant czy plutonowy tam nimi dowodził – że jak jego żołnierze będą się cofać, to on razem z nimi się wycofa. Na razie ich nie było, byli pół kilometra od niego, to on spokojnie – to był żołnierz frontowy, z praktyką, a nie taki świeżo – i to było jasne, że jak się będą wycofywać, to on z nimi razem się wycofa. Tam już nawet dalej stał jakiś samochód ciężarowy niemiecki. I tak rzeczywiście było. W pewnym momencie, bez jakiegoś większego pośpiechu, przyszedł jakiś żołnierz, to on wziął to wszystko zwinął, wziął te ubranie, plecak, coś tam jeszcze i razem poszli w stronę tego samochodu.
    </section>
    <section>
        <time>15935</time>Nawet nie biegli. I za – bo ja wiem – za pół godziny weszli Ruscy. To myszkowali – tu, tam zajrzeli – i poszli dalej, nikt się z nich nie zatrzymywał, o nic się nie pytali. Tylko tak porozglądali się i poszli dalej. <span style="font-weight: bold;">A miejscowi mieszkańcy się cieszyli czy wręcz przeciwnie?</span> Nie. To wszyscy sobie zdawali sprawę, że Ruscy to są Ruscy i że nic dobrego nas nie czeka. Ale wszyscy myśleli, że nie będzie takich prześladowań jak za Niemców. Bo za Niemców: łapanki, rozstrzeliwania, wsadzano do więzień, do obozów. Z tym, że, tak jak mówiłem, wsadzano do więzień ludzi, którzy byli zaangażowani w jakiejś robocie podziemnej, pracy. Natomiast takich zwykłych zjadaczy chleba to raczej nie wsadzano. Natomiast w 1943, jak już im brakowało rąk do pracy i wzmożono terror, to tak, to wtedy już nawet zwykli ludzie na ulicy nie czuli się bezpiecznie.
    </section>
    <section>
        <time>16016</time>No więc, gdy się zbliżali Ruscy, kiedy wchodzili Ruscy, to ludzie wiedzieli – <span style="font-style: italic;">Dobrze to nie będzie, co do wolności, to hm, hm</span> – każdy chrząkał i mówił, że – <span style="font-style: italic;">No zobaczymy, pożyjemy, zobaczymy. </span>Ale wszyscy byli przekonani, że nie będzie tego terroru, rozstrzeliwań i że można będzie bezpiecznie się poruszać. Więc traktowano to jako dużą ulgę. Licząc też w przydechu, że może dojdzie się do porozumienia z Ruskimi, że tu będzie rząd polski, że coś się jakieś ustali zasady, że da się żyć, po prostu. To wszyscy tak sądzili. Natomiast rozczarowanie przyszło bardzo szybko, bo... Nas akurat nic nie spotkało, ale ojciec mojego kolegi został zaaresztowany przez NKWD na drugi dzień po wejściu Ruskich.
    </section>
    <section>
        <time>16094</time><span style="font-weight: bold;">A dlaczego? </span>A, to nie mówili! <span style="font-weight: bold;">Państwo też nie wiedzieli, tak? </span>Nic nie mówili i zresztą nie było sprawy, nie było sądu, nie było nic. Tylko później, kiedy myśmy poznali trochę historię, kiedy poznaliśmy metody działania Ruskich, to było wiadome, że tak może być. Jego ojciec był dość znanym adwokatem i między innymi brał udział w procesach politycznych. Był znany, Radlicki. Zresztą ten mój kolega, ten przyjaciel, też był po wojnie prawnikiem, był prokuratorem. Więc później się dowiedzieliśmy, że członkowie partii komunistycznej opracowywali na zlecenie NKWD – bezpieki rosyjskiej, w tym czasie nazywała się NKWD – opracowywali listy osób, które albo są do zaaresztowania i do wywózki, albo są do rozwalenia, albo do przesiedlenia do jakichś tam w głąb, na Syberię czy Kazachstan, czy coś takiego. I były utworzone listy. I między innymi na przykład ojciec również drugiego mojego kolegi, właściwie przyjaciela, Myśliwskiego, był zaaresztowany też na drugi dzień po wkroczeniu Ruskich. On był nauczycielem w gimnazjum i w liceum, uczył historii, uczył polskiego, więc był uważany za osobę no taką... był na liście i go zresztą nie wywieźli, tylko go rozstrzelali zaraz na drugi dzień.
    </section>
    <section>
        <time>16218</time><span style="font-weight: bold;">Rozumiem, że bardzo szybko się przekonaliście...</span> Więc ludzie się przekonali bardzo szybko, że to nie jest tak, jak to sobie myśleliśmy. Przecież więzienia natychmiast zapchane, na Rakowieckiej czy na 11 Listopada, tak zwana Warszawa III, Gęsiówka na terenie getta. To wszystko było zapchane dokładnie w ciągu paru dni na podstawie tych list. I zrobiono wielki obóz w Rembertowie. I ojciec tego mojego kolegi, tego Radlickiego, ten prawnik, siedział właśnie w Rembertowie w tym obozie, dość długo. Nie umiem powiedzieć, ile czasu, ale wiem, że dość długo siedział. Tak że te rozczarowanie było bardzo szybkie. I szybkie, i dość przerażające. <span style="font-weight: bold;">Wróćmy może do tego momentu, kiedy Pan mówi, że wrócił do Warszawy dziewiętnastego. Jak Pan zapamiętał to miasto i swoje wrażenia? </span>No... przede wszystkim to rzucało się w oczy... taka martwota na ulicach. To były przecież pierwsze dni, jeszcze nie zjechali mieszkańcy, którzy byli rozproszeni po całej Polsce przecież, po różnych tam wsiach.
    </section>
    <section>
        <time>16334</time>My byliśmy blisko i byliśmy od razu. Więc było zupełnie martwe miasto. Jak myśmy szli na Mokotowską zobaczyć, czy coś się jeszcze da wygrzebać, to właściwie żeśmy niewiele osób spotkali po drodze, trochę Ruskich się kręciło, parę samochodów nas minęło tych Ruskich. Ale na Puławskiej, bo szliśmy Puławską, domy były tu w rejonie Odyńca, w rejonie Malczewskiego, to stały, nie były specjalnie zniszczone, były uszkodzone. Później było trochę gorzej w rejonie kościoła Świętego Michała, tam były popalone domy. Później znowu stały mało uszkodzone domy, tak zwane Wedla, tu na Pułaskiej koło Madalińskiego, te domy były w dobrym stanie. A tu już od rejonu placu Unii Lubelskiej te domy były wypalone, ale nie zburzone. To znaczy, było bardzo różnie, mury konstrukcyjne prawie wszędzie stały, tak że te domy nadawały się do odbudowy. <span style="font-weight: bold;">Czyli te maszkaronki, które teraz są tam, gdzie kiedyś była Zielona Budka, do niedawna była Zielona Budka, to one powstały na miejscu budynków, które były wypalone, ale niezniszczone?</span> Ale ja nie wiem, Zielona Budka? <span style="font-weight: bold;">Na placu Unii Lubelskiej. </span>Zielona Budka powstała dość szybko po wojnie, ale ona była... Wie pani, gdzie było kino Moskwa? <span style="font-weight: bold;">Wiem, gdzie było kino Moskwa.</span> A ulica Skolimowska? Goworka ulica. <span style="font-weight: bold;">To Goworka wiem, gdzie jest.</span> Ale nie było jej. Tam stał dom.
    </section>
    <section>
        <time>16460</time>To w tym miejscu, gdzie teraz jest ulica Goworka, to stała Zielona Budka przylepiona do kamienicy. <span style="font-weight: bold;">Aha, czyli ona w ogóle się przesunęła później na plac?</span> A później ona zmieniała lokalizację kilkakrotnie. <span style="font-weight: bold;">Ja byłam przekonana, że ona od zawsze tam po prostu jest.</span> Pierwsza powstała, tu była w tym rejonie właśnie, gdzie jest ulica Goworka. A tu, gdzie było kino Moskwa, to była duża zajezdnia tramwajowa. To była Puławska 17 czy 19. I to była, tak zwana, Mokotowska Zajezdnia Tramwajowa. I ona była od Puławskiej, a tył to ulica Chocimska, tylna ściana zajezdni to była na ulicy Chocimskiej, na wprost Instytutu Higieny, tego dużego gmachu. To była dość duża. I z ulicy Puławskiej było kilkanaście torów do tej zajezdni. I koło tej zajezdni – ona była niewiele uszkodzona, ją szybko odbudowano – i ona przez wiele lat działała po wojnie, ta zajezdnia.
    </section>
    <section>
        <time>16539</time>I ta budka stała, tak jak mówiłem, jak jest ulica Goworka, bardzo blisko zajezdni tramwajowej. A później ją gdzieś przenoszono, już nie wiem, bo parę razy ją przenoszono i ciągle słyszałem Zielona Budka, tylko ciągle gdzie indziej. <span style="font-weight: bold;">Myślałam, że ona po prostu zawsze była w tym miejscu, gdzie w latach 80. To tak, jak ja zapamiętałam z dzieciństwa.</span> Nie wiem, gdzie ona była w latach 80., bo już wtedy mieszkałem tutaj. W rejon placu Unii Lubelskiej, placu Zbawiciela, to byłem tam raz na rok i zupełnie nie wiem. <span style="font-weight: bold;">Dobrze. Zrobiliśmy z mojego powodu dygresję o Zielonej Budce, ale wracajmy do... </span>Ale to ważne, bo nie wszyscy wiedzą, gdzie ona powstała nawet, gdzie ona była. <span style="font-weight: bold;">To wracajmy w takim razie do rozmowy.</span> Jak to wyglądało... No więc im bliżej Śródmieścia, tym domy były... może nie zburzone, bo zburzonych domów było mało, natomiast były, dokładniej, wypalone, tak może powiedzmy.
    </section>
    <section>
        <time>16622</time>Duża część z nich to była częściowo wypalonych. Na przykład stały dwie wielkie kamienice na rogu Marszałkowskiej i Oleandrów. To były projektu, taka była znana spółka architektów Stifelman i Weiss, dwaj tacy bardzo zasłużeni panowie. Dużo budynków w Warszawie to było ich projektu. Oni obsługiwali Śródmieście: na Marszałkowskiej były ich budynki, na Nowym Świecie, na Królewskiej. Bardzo dobrzy architekci. I stały dwa budynki, zresztą bliźniacze, na rogu Marszałkowskiej i Oleandrów, po siedem pięter miały. To właściwie można powiedzieć, że niewiele zniszczone były i tam nawet chyba po wojnie, jeden z nich po przebudowie, bo zaraz tam ludzie zamieszkali, do dziś stoi, tylko jest obniżony i zmieniona elewacja. A jeden rozebrali. No więc te budynki były w dość dobrym stanie. Ale inne, już tu bliżej kościoła Zbawiciela, to były wypalone. I na Mokotowskiej też były tu między Polną a placem Zbawiciela te domy wypalone, ale też nie wszystkie. Na przykład Mokotowska 8 prawie od razu nadawał się do zamieszkania.
    </section>
    <section>
        <time>16723</time>A inne można byłoby odbudować. Zresztą odbudowano – dziewiątkę, siódemkę, piątkę, trójkę – tylko o tyle, że stłuczono elewację: balkony obtłuczono, to wszystko. No i wrażenie było takie, że to martwe miasto, pustynia. <span style="font-weight: bold;">A leżał śnieg?</span> Nie, nie, śniegu nie było. Leżały tramwaje, bo używano do budowy barykad. Na przykład przewracano wagon i w poprzek ulicy dwa, trzy wagony leżały. Obkładano płytami chodnikowymi, co miało utrudnić ruch czołgom. No to takie wagony – to leżał na Puławskiej, minęliśmy ze dwa takie przewrócone tramwaje, na Marszałkowskiej jakiś był przewrócony, koło placu Unii Lubelskiej. Później było kilka wagonów tramwajowych, pamiętam, dalej, za placem Zbawiciela, tu gdzieś w rejonie Wilczej czy Pięknej. Ale nie przewrócone, tylko stały.
    </section>
    <section>
        <time>16806</time>Ale to wszystko było takie potłuczone, martwe. I jeszcze było to, że te domy, które mijaliśmy, tak jak mówię, jedne były wypalone całkowicie, drugie miały nawet stropy. Więc jak były drewniane stropy w niektórych budynkach, to były wypalone od góry do dołu. Mury konstrukcyjne stały, więc od biedy można było na upartego odbudowywać. A te budynki, powiedzmy, już budowane na przełomie 19. i 20. wieku, już tak zwane stropy Kleina czy ceglane, stalowe szyny, cegły, to mieszkania wypalone częściowo, ale to wszystko nadawało się do odbudowy. <span style="font-weight: bold;"> Ale Wasz dom już nie stał wtedy? Już był spalony?</span> Nie. To był spalony, ale mury stały. Ale, czego nie wiedziałem, musiał mieć stropy drewniane, tylko piwniczne kleinowskie, bo między parterem a piwnicą były stropy zachowane.
    </section>
    <section>
        <time>16889</time>Natomiast w górę to już było widać niebo. Tak że wrażenie było straszne, oczywiście, bo to przecież każdy z nas przeżył lata w tym mieście, znało się każdy zakątek, każdą bramę w tym rejonie, każde okno niemal było znajome – o, tu ten, tu tamten mieszkał, tu był sklep z tym, tu z tamtym. I jak to wszystko było wypalone, to robiło wrażenie koszmarne. <span style="font-weight: bold;">Pan i Pańska rodzina wierzyliście w to, że to miasto można odbudować? </span>Tak. Były głosy, że tu już nie ma co odbudowywać, że Warszawę trzeba budować w innym miejscu albo w ogóle jakieś miasto inne zrobić stolicą. Na przykład proponowali niektórzy, żeby z Łodzi zrobić stolicę, bo niezniszczona. Albo z Krakowa. <span style="font-weight: bold;">A Pan i Pańscy bliscy, którzy wtedy tutaj przyszli 19 stycznia, myśleliście o tym, że tego się nie da odbudować?</span> Nie. Raczej uważaliśmy, że się da odbudować. Były pewne rejony tak zniszczone, że wiadomo było, że się tego nie da odbudować. Ja wspominałem, że główne niemieckie uderzenia szły z Ochoty w kierunku alei Szucha jako odsiecz, więc były bardzo duże zniszczenia na Ochocie.
    </section>
    <section>
        <time>16993</time>I drugie uderzenie szło z Woli, przez ulicę Wolską, Chłodną w stronę placu Saskiego, gdzie były niemieckie urzędy – w pałacu Saskim, w pałacu Brühla, to wszystko były niemieckie urzędy. Później ten – budynki garnizonu warszawskiego, sądów wojskowych – to wszystko były biura niemieckie. Więc tu, gdzie szła ta odsiecz, te uderzenie niemieckie, to tu były zniszczenia wielkie. Tego od razu oczywiście ja nie wiedziałem, dopiero w miarę upływu czasu oglądało się. A poszedłem na Krakowskie Przedmieście, a poszedłem na Stare Miasto, a poszedłem tam w rejon placu Bankowego... <span style="font-weight: bold;">Czyli za pierwszym razem doszedł Pan tylko do tej swojej kamienicy?</span> Za pierwszym razem tylko się poszło do tego domu, gdzie myśmy mieszkali. Jeszcze obejrzeliśmy plac Zbawiciela, no bo przechodziło się przez plac Zbawiciela, to tam zerknęło się na Nowowiejską, kawałek Marszałkowskiej, tam się podeszło w stronę Pięknej, jeszcze się zerknęło na Jaworzyńską – zresztą prawie wszystkie domy ocalały na Jaworzyńskiej. Ale tylko takie było rozeznanie. I wróciliśmy, jeszcze w piwnicy żeśmy znaleźli połamane kandelabry. Takie były na kominek. Nie mieliśmy kominka, ale tak zwane tremo, taka szafka z lustrem. Na tym stały dwa kandelabry takie z malachitu, zielone, nóżki, jakieś takie niby złocone, ramiona na świece, jakieś tam kryształki.
    </section>
    <section>
        <time>17118</time>To były schowane w piwnicy. To żeśmy w piwnicy wśród, tam były te obsypane tynki, cegły na to, między nimi były te właśnie kandelabry – połamane, zniszczone. No to już żeśmy to zostawili, bo już nie było co z tym zrobić. Prawdę mówiąc, można było zabrać i być może dałoby się to poprostować, polutować, poszwejcować. Być może, że coś by można zrobić.<span style="font-weight: bold;"> I długo jeszcze mieszkał Pan na tej Puławskiej zanim się udało przeprowadzić do Warszawy?</span> Do 1965 roku, czyli 20 lat. <span style="font-weight: bold;">To bardzo długo. </span>Ale z mieszkaniami była tragedia. Przecież w tych latach nowe mieszkanie to to była rzecz całkowicie nieosiągalna. Przecież w tych domach, które ocalały, w niektórych domach były olbrzymie mieszkania, na przykład Mokotowska 14 czy 12 albo Mokotowska 61.
    </section>
    <section>
        <time>17196</time>Tam były gigantyczne mieszkania, po osiem, dziesięciopokojowe. To do każdego pokoju inna rodzina. Tak że w jednym mieszkaniu mogło mieszkać osiem rodzin, trzydzieści osób. W mieszkaniu, gdzie mieszkało tam pięć, sześć osób, to mieszkało trzydzieści osób. Więc sprawy mieszkaniowe to były wtedy zupełnie beznadziejne. Natomiast w rejonach, gdzie były największe zniszczenia, największe zniszczenia były w getcie, dlatego że tam domy nie tylko że palono, tylko je równano z ziemią, to znaczy dom się spalił, przychodziły brygady minerskie i wysadzały w powietrze te mury. Tak że cały teren getta – prawie cały teren getta – to były tylko pofalowane stosy gruzów. I pierwsze, że tak powiem, mieszkania zaczęły powstawać na Muranowie.
    </section>
    <section>
        <time>17273</time><span style="font-weight: bold;">Tam, gdzie te gruzy łatwo było usunąć?</span> Tam, gdzie – nawet nie bardzo usuwano, tylko wylewano beton na te gruzy. I teraz te domy stoją, czy jak pani idzie Nowolipki, czy Smocza, czy coś, one stoją na takich górkach, które obsypane są ziemią i trawniki, i schodki. Dlatego że te gruzy, które – część wywożono, część usunięto, jak było już za wysoko czy za dużo, to usuwano – ale w bardzo wielu miejscach zaczęto stawiać, równano ten gruz spychaczem i wylewano beton na ten gruz, i stawiano domy. I te pierwsze domy właśnie powstawały na Muranowie – to jest ten rejon ulic Nowolipki, Nowolipie, tu koło szpitala Świętej Zofii, Karmelicka, o, to jest ten rejon, gdzie najpierw zaczęto budować. I dostawali, to nie było, że kupowało się, tylko dostawało się, autentycznie, za darmo, dostawali te mieszkania ludzie głównie z budownictwa, którzy pracowali w państwowych firmach. Powstały takie firmy państwowe, budowlane, na przykład był BOR, był BOS, to były te biura takie administracyjno-projektowo-budowlane.
    </section>
    <section>
        <time>17383</time>I pracownicy tych firm dostawali właśnie te mieszkania na Muranowie. To były nieduże mieszkania, dwupokojowe najczęściej, ale z dużą, jasną kuchnią i z łazienką – miały już pełne wyposażenie sanitarne. Tak że to były takie pierwsze próby rozładowania. Nie było tego zbyt dużo, tych domów nie powstawało tak wiele, więc sytuacja ta była okropna – i 1945, i 1946, 1947 rok. Dopiero chyba w rejonie 1948 roku te budownictwo zaczęło zwiększać się, było zintensyfikowane i wtedy więcej ludzi mogło się przeprowadzać. Ten tłok zaczął się stopniowo, ale niesłychanie wolno, rozładowywać. Tak że my nie mieliśmy jakichś szans na to. Utrzymywaliśmy się z tego, że mój wujek był dość przedsiębiorczy. Przed wojną miał firmę taksówkową, później miał taksówkę, później miał znowu wynajem samochodów ciężarowych. No bardzo różnie. Za Niemców był tramwajarzem, motorniczym, jeździł w tej zajezdni mokotowskiej, jeździł na tramwajach. A po wojnie zajął się, nie wiem, skąd to umiał, wiedział czy znał – wyszabrował, tak przypuszczam, z jakiejś fabryczki na Powiślu, bo mówił, spalona była fabryka jakichś trykotaży.
    </section>
    <section>
        <time>17514</time><span style="font-weight: bold;">Jakiegoś materiału, tak?</span> To były wyroby z dzianiny, tkane było i z tego robiono na przykład pończochy, sweterki... <span style="font-weight: bold;">Rozumiem. Czyli czegoś takiego elastycznego? </span>Takie elastyczne materiały, jakby oczko przy oczku, na przykład skarpetki góralskie. Ale robiono też, były firmy, które robiły te takie, z dzianiny były nocne koszule, koszulki takie młodzieżowe, jakieś majteczki. To nazywali trykotażowe wyroby.<span style="font-weight: bold;"> I co Pańskiemu wujowi udało się wyciągnąć? </span>Wyciągnął dwie jakieś mniejsze maszyny, spalone. Nie wiem, jak przewiózł, chyba wynajął, bo komunikacji miejskiej nie było. Tylko jeździły furmanki chłopskie, koń ciągnął furmankę i krzyczeli – Na Pragę jadę! Na Żoliborz. Czekał, aż się zbierze i wtedy, tam jak miał tych pięciu, dziesięciu na Żoliborz czy na Pragę, no to jechał. <span style="font-weight: bold;">Był jakiś stały cennik za taki przewóz?</span> Nie pamiętam, chyba nie. To chyba było tak na łebka. – <span style="font-style: italic;">Da pan piątkę?</span> O, coś takiego, chyba tego typu były rozmowy. Ale głowy nie dam, już nie pamiętam. No i musiał wynająć taką furkę, przewiózł to do tej willi na Puławską. Całe te maszyny, to pamiętam, rozbierał sam na elementy pierwsze, czyścił dokładnie tam, bo to rdza, spalenizna, uruchomił i zaczął robić te trykotaże.
    </section>
    <section>
        <time>17641</time>I on to robił, a matka roznosiła po bazarach, bo powstawały liczne bazary. Tego było mnóstwo i to w takich miejscach, które w ogóle dziś się nie śniło, na przykład róg Alej Jerozolimskich i Marszałkowskiej. To był gigantyczny bazar tam w tym miejscu, gdzie jest ten dołek do metra, jak się tam schodzi, to w tym miejscu, gdzie ten słup był z kilometrami. To tam był gigantyczny bazar, z budkami, stolikami. I takich bazarów to było wiele w centrum – na Poznańskiej był, na Polnej. I matka roznosiła te, ludzie kupowali, no bo nie mieli właściwie nic. I z tego właściwie żeśmy się utrzymywali. Ale te pieniądze to były zbyt małe, żeby można było myśleć o jakimś kupnie mieszkania. Bo bywało tak, że przedwojenny właściciel sprzedawał swoje mieszkanie, bo w ogóle wynosił się na Ziemie Zachodnie. Mówił – <span style="font-style: italic;">Tu nie ma życia. Jadę do Wrocławia. </span>Chociaż tam też nie było życia. No więc bywały takie różne okazje. Czy pokój ktoś sprzedawał. No ale to nas nie było stać i myśmy do 1965 roku tam mieszkali. Dopiero, kiedy zaczęły powstawać spółdzielnie mieszkaniowe, tam WSM i tak dalej, różne inne, Nauczycielska Spółdzielnia Mieszkaniowa, to brat się zapisał do takiej spółdzielni, ja tam partycypowałem w kosztach, bo pojedynczo byłoby trochę za trudno zdobyć takie mieszkanie. I uzyskał mieszkanie na Sadach Żoliborskich.
    </section>
    <section>
        <time>17775</time>I dopiero w 1965 roku żeśmy się przenieśli na Sady Żoliborskie, a tą willę na Puławskiej wujek sprzedał i wybudował nową sobie na Boryszewskiej. <span style="font-weight: bold;">To zapytam w takim razie, kiedy Pan rozpoczął znowu naukę szkolną?</span> Jeszcze na Puławskiej, oczywiście. I 1945 rok to był powrót i pierwsze miesiące to było szukanie jakiegoś źródła zarobku, żeby z czegoś żyć. No i te roznoszenie, to tam pomagałem roznosić to po bazarach i tak dalej. Ale już zaczęły powstawać pierwsze szkoły. I powstało Gimnazjum Rejtana na ulicy Rakowieckiej pod 23. Budynek szkoły Rejtana był przed wojną na ulicy Książęcej pod 4. Numer 2 Książęca to był wielki szpital Świętego Łazarza, aż tam w dół het, het na Powiśle schodził. I do tego szpitala – to były takie ogrody z pawilonami dużymi, budynkami – przylegał budynek Gimnazjum Rejtana.
    </section>
    <section>
        <time>17866</time>To była Książęca 4. I został spalony, nawet się nie nadawał do odbudowy. I wtedy dyrektor tej szkoły szukał jakiegoś budynku, gdzie mógłby się ulokować. I znalazł budynek pofabryczny. Jedni mówili, że przed wojną tam była fabryka Oetkera, tych proszków do pieczenia, a za Niemców jakieś wyroby skórzane – buty czy rękawiczki Niemcy robili dla wojska. Dokładnie nie bardzo wiadomo, co tam było. W każdym razie był taki budynek fabryczny na Rakowieckiej 23. On zresztą stoi do tej pory, tylko zasłonięty jest innym budynkiem, który powstał bezpośrednio przy ulicy. I tam zaczęliśmy z bratem chodzić. <span style="font-weight: bold;">Od którego roku? </span>Już 1945, ale od jesieni, od września. <span style="font-weight: bold;">I do pierwszej klasy, tak? </span>Nie. Myśmy już byli, ja byłem już w trzeciej klasie gimnazjum za Niemców. <span style="font-weight: bold;">No tak, ale to już chyba liceum, bo ja nie wiem, znowu mam problem z tym systemem edukacji. </span>To było inaczej, sześc lat było szkoły powszechnej, cztery lata gimnazjum i dwa lata liceum.
    </section>
    <section>
        <time>17955</time>Taki był układ. I można było skończyć naukę po powszechnej, to się dostawało świadectwo ukończenia szkoły podstawowej. Można było iść do zawodówki albo jako niewykwalifikowany pracować gdzieś. Później, można było iść do gimnazjum, ta nauka trwała cztery lata, dostawało się papierek, który się nazywał małą maturą. Im również można było iść do pracy, raczej jakiejś biurowej po tym. I jeszcze dwa lata – to było liceum i duża matura, 18 lat. To poszedłem chyba do trzeciej gimnazjalnej wtedy w 1945 roku. I do matury. I maturę robiłem u Rejtana. <span style="font-weight: bold;">Jak Pan dojeżdżał z Puławskiej? </span>Najpierw pieszo. <span style="font-weight: bold;">To chyba musiał Pan dużo wcześniej wychodzić?</span> Tak. Koło godziny szło się na Rakowiecką. Bo ten dom wujka to był Służewiec, tam gdzie jest ulica Wilanowska. To już tamten rejon, te ulice z „Trylogii” – Skrzetuskiego, Wołodyjowskiego, Kmicica.
    </section>
    <section>
        <time>18046</time>Jeszcze za dworcem kolejki grójeckiej, to była ta Warszawa południowa – dworzec kolejki grójeckiej. Ten budynek też stoi na rogu Wilanowskiej i Puławskiej. To nasza ta willa, wujka, stała jeszcze dalej, więc to był kawał drogi, bo trzeba było przejść Wierzbno, Mokotów, później stary Mokotów... <span style="font-weight: bold;">Cztery stacje metra obecne?</span> No... tak. Bo jest aleja Wilanowska, Wierzbno, Racławicka, Rakowiecka – Pole Mokotowskie. Cztery stacje. Szło się prawie godzinę.<span style="font-weight: bold;"> A później co? Tramwaj jeździł?</span> Tak, oczywiście. Bardzo szybko zaczęto uruchamiać tramwaje. Ale uruchomiono dopiero, to był koniec chyba 1946 roku. Czyli przez rok się chodziło, prawie przez rok chodziliśmy pieszo. Te tramwaje byłyby szybciej uruchamiane, tylko że zmieniano szerokość torów. Bo teraz też właściwie nikt tego nie wie, ale tramwaje w Warszawie były szersze niż teraz, tory miały szersze. <span style="font-weight: bold;">To są jakieś rosyjskie ustawienia?</span> Dokładnie. Bo powstały w 1908 roku tramwaje elektryczne, zresztą konne wcześniejsze też miały ten sam wymiar torów – rosyjski. <span style="font-weight: bold;">To dlaczego po wojnie, kiedy mieliśmy takie znakomite układy z bratem, to... </span>No właśnie, były znakomite układy z bratem, tylko nie było wagonów.
    </section>
    <section>
        <time>18162</time>I myśmy, Urząd Miasta Warszawy zamówił jeszcze za Starzyńskiego dużą partię wagonów tramwajowych w Gdańsku w fabryce Domańskiego. To był Polak, który miał dużą fabrykę w Gdańsku wagonów tramwajowych – Domański. I myśmy zamówili 50 wagonów tych motorowych tam u Domańskiego i chyba 20 czy 30 wagonów przyczepnych, tak zwanych pulmanów, najnowocześniejszych. Takie to były, te przyczepne to były pięciookienne, długie okna takie, długie wozy. Mam zresztą zdjęcia tych tramwajów. No więc cały transport tych tramwajów ten Domański wykonał dla Warszawy, tylko w tym czasie weszli Niemcy i wszystkie te wagony tramwajowe zabrali do Berlina. To były supernowoczesne, bardzo szybkie, mocne wozy. Zabrali do Berlina i przerobili je, zmienili rozstaw szyn na ten europejski, jaki u nas jest w tej chwili w Warszawie. Więc te wagony po wojnie zaczęto sprowadzać z Berlina do Warszawy. No więc poszerzać byłoby trudno każdy wagon. Miały koła ten rozstaw europejski. Później żeśmy wyszabrowali wielkie ilości wagonów tramwajowych z Wrocławia. Były takie czteroosiowe, silnikowe wagony, to żeśmy 25 sztuk tych wozów motorowych z Wrocławia wyszabrowali do Warszawy. Wyszabrowaliśmy z 15 chyba wagonów przyczepnych z Wrocławia.
    </section>
    <section>
        <time>18296</time>Jakieś przyszły z Poznania. Ale to wszystko był.... <span style="font-weight: bold;">Wąski rozstaw, tak?</span> Nie włoski – europejski. Ten, który, o, teraz tu jest wszędzie, to jest ten europejski kolejowy rozstaw torów. I wszystkie tory w Warszawie zaczęto przekuwać po wojnie na te węższe, to jest tam o pięć centymetrów węższy tor. I ponieważ dużo wagonów tramwajowych warszawskich ocalało w zajezdniach, dużo wagonów odremontowano, więc częściowo miasto było obsługiwano przez tramwaje szerokie, a część miasta była obsługiwana przez tory wąskie. Na przykład była sytuacja taka – na Pradze nie było zniszczeń, wszystkie wagony praskiej zajezdni ocalały, więc cała Praga miała tory szerokie i jeździły te tramwaje warszawskie, te stare. Natomiast odbudowano most Kierbedzia, teraz się nazywa Śląski, odbudowano most Poniatowskiego, ale już zrobiono na nich tory wąskie. I odbudowano tu na Żoliborzu tory, na Mokotowie tory były już wąskie. Więc sytuacja była taka, że przedmieścia miały – bo były najwcześniej odbudowywane – tory wąskie, te nowe wagony, a Praga i centrum Warszawy miało stare tory, szerokie. Natomiast były odnogi tych nowych, wąskich torów przez most Poniatowskiego i przez most Śląski, tu jeździły...
    </section>
    <section>
        <time>18431</time><span style="font-weight: bold;">To musiała być masa przesiadek?</span> I była masa przesiadek. Na przykład na Pragę, jak jechałem na cmentarz na Bródno z Puławskiej, to jechałem tramwajem wąskim do placu Zbawiciela, tym nowoczesnym. Na placu Zbawiciela była przesiadka, bo już Marszałkowska miała szerokie, stare tory, z zajezdni wolskiej tramwaje. Więc ja wsiadałem w tramwaj szeroki i jechałem Marszałkowską do Alej Jerozolimskich. W Alejach Jerozolimskich róg Marszałkowskiej była przesiadka, podjeżdżały wąskie tramwaje przez most Poniatowskiego, 25, i jechałem do Zielenieckiej i Zieleniecką do Targowej. I tam, gdzie jest teraz stadion, była pętla i tramwaje te wąskie z mostu zawracały, a się szło na Targową i wsiadało się w tramwaj szeroki. <span style="font-weight: bold;">To jak z filmu Barei.</span>
    </section>
    <section>
        <time>18501</time>Ale się ludzie godzili, nikt się nie buntował. To było oczywiste, że mamy te tramwaje europejski wymiar, odbudowujemy – Europa, bądź co bądź, więc trzeba. I nikogo to nie drażniło, bo roboty były błyskawicznie prowadzone. Nie było jakiejś ślamazarności, nie było widać, że robotnik się obija, tylko naprawdę po prostu było widać gołym okiem, że jemu się pali robota w rękach.<span style="font-weight: bold;"> A z tych wczesnych lat powojennych takie hasło funkcjonuje „Cały naród buduje swoją stolicę”.</span> To z tamtych czasów. <span style="font-weight: bold;">Tak. Czy Pan na przykład uczestniczył w odbudowie miasta jeszcze zanim Pan został architektem? Właśnie na tym etapie, kiedy Pan chodził do Rejtana na przykład?</span> Nie. Wtedy były tylko takie okolicznościowe, na przykład „Odgruzowujemy Stare Miasto”.
    </section>
    <section>
        <time>18563</time>To szła klasa, dostawała na miejscu łopaty, odgruzowywało się ulicę na przykład Świętojańską. Na konne wózki ładowało się gruz, później były te tory kolejki, te wywrotki takie, wagoniki, lokomotywka spalinowa, to w wielu miejscach wywozili gruz tymi wagonikami – wywrotki takie. To później się to ładowało. To były takie dorywcze akcje „Cały naród odbudowuje stolicę”. Szkoły brały udział czy uczelnie, ale dorywczo tam, pod jakimś hasłem. <span style="font-weight: bold;">A jak się uczniowie zapatrywali na to, że zamiast siedzieć i się uczyć, to idą odgruzowywać Starówkę? </span>Ale to nie było codziennie. <span style="font-weight: bold;">Ja rozumiem. Ale w dzisiejszych miałby Pan problem z przekonaniem kogoś do takiej aktywności, więc pytam, jak było kiedyś?</span> Nie wiem. Zawsze miłe jest dla młodzieży, że nie idzie do szkoły. Zawsze to sprawiało radość.
    </section>
    <section>
        <time>18627</time>A tym bardziej, że wtedy coś się robi takiego pożytecznego. To było ile? W roku trzy, cztery takie wyprawy, to nie było tak dużo. Znaczy na politechnice odgruzowywało się na przykład gmach chemii czy gmach fizyki, nie było to takie męczące. Natomiast „Cały naród...” to było w zupełnie innym sensie. Pracowali ludzie w przedsiębiorstwach budowlanych, w biurach projektowych, w jakichś tam centralach magazynowych – to wszystko było nastawione na odbudowę. Więc jeśli ktoś pracował w przedsiębiorstwie budowlanym, to się mówiło, że on też odbudowuje stolicę, co było w pewnym sensie prawdą. Jak ja później pracowałem, po skończeniu studiów, w biurze projektowym na Królewskiej, w Miastoprojekcie, to też odbudowywałem stolicę, bo robiłem projekty... <span style="font-weight: bold;">Już później na pewno, jeszcze do tego dojdziemy. To jeszcze zapytam, czy chce Pan powiedzieć coś o Rejtanie?</span> No, tutaj to można mówić sporo.
    </section>
    <section>
        <time>18706</time>Przede wszystkim, że to było po prostu niepowtarzalne, dlatego że to była młodzież, która przeszła okupację i powstanie, warszawiacy. I powstawały takie grupy, które były połączone jakimiś wspomnieniami, na przykład było takich czterech przeuroczych kolegów w mojej klasie – Łaniewski (jego siostra to ta aktorka Katarzyna Łaniewska), Sikorski, Krasucki i Kozłowski. Oni walczyli w czasie powstania w AK na Powiślu. Więc oni: przeżyli, koledzy, mieszkali za czasów niemieckich na Powiślu, walczyli na Powiślu. No więc teraz, jak byli w klasie, to każdą chwilę razem spędzali ze sobą. Oni byli stale na przerwie razem, rozmawiali. Jak gdzieś szliśmy na jakąś tam wyprawę, wycieczkę, to oni obok siebie razem szli. I już powstawała taka grupka. Byli tacy, którzy wrócili z Niemiec z obozów, wywiezieni, tam – ? Styczyński, Chobrzyński – czy byli nawet w armii amerykańskiej, starsi, wcieleni tam jako służba wartownicza czy coś. Więc oni po powrocie, ci z zachodu, tworzyli jak gdyby znowu odrębną grupę, gdzie tam wspomnienia –<span style="font-style: italic;"> Wiesz! Jak byłem w Oberhausen, to to... A tu, jak nas wieźli do Heidelbergu, to pamiętam, jak... </span>
    </section>
    <section>
        <time>18823</time><span style="font-weight: bold;">A czy profesorowie traktowali tych uczniów, którzy mieli takie przeżycia...</span> Nie, wszystkich jednakowo. I później była odrębna grupa, na przykład rządowa. Dlatego że Mokotów najmniej zniszczony, najszybciej odbudowywany, był dzielnicą rządową. Te domy Wedla na Puławskiej to były zamieszkane przez różnych dostojników rządowych. I do nas, do mojej klasy chodził syn Gomułki, Rysio Strzelecki, pod nazwiskiem Strzelecki. On nie ukrywał, że jest synem Gomułki. <span style="font-weight: bold;">Dlaczego występował pod innym nazwiskiem?</span> A tego dokładnie nie wiem. W każdym razie jego ojciec, ten Gomułka, czasem przychodził coś załatwiać do szkoły, nie krył się wcale, że to jest jego syn. Ale dlaczego występuje pod nazwiskiem Strzelecki, tego właściwie nikt nigdy nie wyjaśnił. Ale widzieliśmy go często z ojcem, tam ojciec przychodził w takiej czy w innej sprawie.
    </section>
    <section>
        <time>18893</time>Zresztą sam mówił, że – <span style="font-style: italic;">Mój ojciec to właśnie Wiesław.</span> Później córki Bieruta chodziły, pana prezydenta, dwie córeczki. <span style="font-weight: bold;">Ale nie było wtedy czegoś takiego, że wszędzie ochroniarze pilnujący dzieci?</span> Nie. Mimo że oni trzęśli portkami i bali się zamachu, to takiej obstawy to nie było. Poza tym, nawet gdyby był zamach, to nie na dziecko, tylko byłby na tatusia, więc nie bali się tak bardzo. Rejtan był męską szkołą przed wojną, ale po wojnie ze względu na specyficzne warunki – nie było szkół, nie było budynków – to połączono i były dziewczyny u nas, u Rejtana, i chłopcy. Więc chodziły dwie córki Bieruta, nazywały się Jasińskie. Bo Bierut, naprawdę on się nazywał inaczej, występował pod nazwiskiem Bolesław Bierut, później prezydent Bolesław Bierut, a pseudonim partyjny był Jasiński, jego.
    </section>
    <section>
        <time>18968</time><span style="font-weight: bold;">Bardzo to komplikowali wszystko. </span>Ale to do dziś dnia. Wszyscy występują pod różnymi nazwiskami. Później chodził taki – był słynny generał służby wewnętrznej, to było KBW, Korpus Bezpieczeństwa Wewnętrznego, Świtlak. To jego syn tu chodził. Później był taki wielki ideolog komunistyczny i działacz partii komunistycznej jeszcze sprzed wojny, Lampe. Nie wiem, czy słyszała pani te nazwisko? <span style="font-weight: bold;">Nazwisko tak.</span> Alfred Lampe. To jego synek też chodził do tej klasy, Jerzy Lampe. <span style="font-weight: bold;">Czy w związku z tym, że było tyle dzieci tych prominentów ówczesnych, to szkoła była jakoś specjalnie nastawiona na tę politykę, na przekazywanie Wam tych wartości? </span>Nie, absolutnie. To znaczy one były, ale to nie wynikało z tego, że nauczyciel nam coś wbijał w głowę, tylko jak gdyby to było spontaniczne. Na przykład, idziemy na Pole Mokotowskie pograć w piłkę na lekcji gimnastyki czy dwie godziny mamy – <span style="font-style: italic;">Idziemy!</span> To szło się czwórkami i wtedy sami – nikt nie kazał, nikt nie mówił – śpiewało się piosenki te partyzanckie albo powstańcze, tam „Hej, chłopcy, bagnet na broń”. <span style="font-weight: bold;">To jeszcze wolno było śpiewać te piosenki?</span> Tak. To 1945 rok, jeszcze były umizgi do społeczeństwa. To „Hej chłopcy, bagnet na broń”. A to tam „Przed nami droga długa, daleka”, jakieś takie różne były te.
    </section>
    <section>
        <time>19082</time>Myśmy to wszystko, to się śpiewało, rozmawiało się o powstaniu, o walce z Niemcami, o walce z – niektórzy mieli już doświadczenia z aresztowania rodziców czy znajomych przez Ruskich. No więc to było swobodnie omawiane bez jakiegoś większego strachu. A ci, powiedzmy, ta rządowa ekipa, oni to wszystko słyszeli, bo byli przy tych rozmowach, tylko nie wtrącali się, nie przekonywali, nie dyskutowali, nie narzucali. Oni się zachowywali tak, jak komuniści się zachowywali za czasów Solidarności. Przycichli, byli cichuteńko, ich jakby nie było – <span style="font-style: italic;">wy sobie mówcie, śpiewajcie, róbcie, co chcecie, tylko cicho sza, nas nie dotykajcie.</span> I oni nic nie narzucali... <span style="font-weight: bold;">I taka atmosfera panowała w tej szkole do czasu Pańskiej matury?</span> A później raczej się pogorszyło, to zaraz powiem.
    </section>
    <section>
        <time>19162</time>I jeszcze była wspaniała drużyna harcerska, tak zwana Jedynka, Czarna Jedynka. <span style="font-weight: bold;">To słyszałam o niej właśnie. </span>Oni mieli czarne chusty, więc nazywali ich Czarną Jedynką. I pierwszym ich szefem po wojnie, 1945 rok, był Jurek Wojdyło, z mojej klasy kolega, bardzo dobry matematyk. Taki bysio, nabity, mocny chłopak. No więc ten to był bardzo taki bojowo nastawiony, narodowo, patriotycznie. Więc takich kilku było, takich bardziej, można by powiedzieć, agresywnych, tylko że to nie było słowo „agresywny”, nie w sensie, że on jest nieprzyjemny, narzucający się, nachalny, tylko że nie unikał jakichś tematów w rozmowie czy jak o czymś rozmawiał, to powiedzmy, starał się przekonać. To takich mieliśmy dwóch czy trzech: był ten Wojdyło, był Zwierzyński Jurek, był Ziemiński. To oni tacy bardziej patriotyczni.
    </section>
    <section>
        <time>19239</time><span style="font-weight: bold;">Czy po wojnie zapisał się Pan do harcerstwa?</span> Nie, też nie. Ja zawsze byłem raczej taki na uboczu. Wolałem samemu coś robić niż w gromadzie. Uważałem, że to jest lepsza forma. A, i jeszcze profesorowie. Byli znakomici, przedwojenni profesorowie. I tak jak to było w dawnych szkołach – ci profesorowie byli bardzo lubiani i oni lubili nas, to było widać, że to było wyraźne. I nie wiem, czy mówić, kto co uczył? <span style="font-weight: bold;">Jeżeli jest ktoś, kogo warto wspomnieć, pochwalić.</span> Warto wspomnieć na pewno profesora matematyki – Robert Poplewski. Niesłychanie dystyngowany, mówiący wspaniałą polszczyzną, można by powiedzieć, o lordowskich manierach. Robert Poplewski był doskonałym matematykiem. Był taki Maciejewski, fizyk, dobry. Był profesor Okniński – geografia, historia. Był profesor Wróblewski, język polski. Bardzo tacy dobrzy profesorowie, bardzo mili, sympatyczni. Później był od gimnastyki, Orłowicz. On słynny był z tego powodu, że pisał doskonałe, już przed wojną, przewodniki.
    </section>
    <section>
        <time>19344</time>I są jego przewodniki po Lwowie, po Wilnie, po Warszawie, jeszcze sprzed wojny, po Żytomierzu, Wrocławiu, Bóg wie gdzie. To był słynny właśnie z tych przewodników. No i z tego, że jak była gimnastyka, to lubił poprawiać dziewczyny, że jak przyjmowały złą postawę, to on lubił je poprawiać, jak powinna wyglądać prawidłowa postawa. No więc taki trochę śmieszny facet, ale przyjemny. I osobna zupełnie postać to był ksiądz. Mieliśmy księdza, to był profesor seminarium duchownego, przed wojną chyba był też profesorem uniwersytetu, jeszcze jak teologia była chyba na uniwerku. A, jeszcze wspomnę, że dyrektorem był Ostrowski, on uczył łaciny i historii. Jego żona uczyła niemieckiego, Klara Ostrowska, bardzo dobra. Ich córka była w mojej klasie też, a później w humanistycznej. I jeszcze była doskonała też od niemieckiego Selma Bukowska, córka takiego wybitnego historyka sztuki, który był głównym takim kustoszem dzieł sztuki w Szwecji, Bukowski. On miał pod sobą wszystkie te muzea w całej Szwecji, te zabytki. To jego córka, ta Selma Bukowska, była tą od niemieckiego, doskonała też nauczycielka. Ale wracając do księdza Kuleszy. Tak jak profesorowie ci, o których mówię, górowali nad nami swoją wiedzą czy swoim tym poziomem, tak on z kolei odbijał od profesorów.
    </section>
    <section>
        <time>19473</time>To był facet o niesłychanej wiedzy, wszystkie te nauki filozoficzne, socjologiczne, etyczne – on w tym żył, w tym tkwił, doskonały był. Miał świetne maniery, to był arystokrata niemal w zachowaniu, i olbrzymie poczucie humoru, i talent do wykładu. Na jego lekcje religii to przychodzili wszyscy w komplecie – ci od Gomułki, od Bieruta, od kogo kto chciał, to wszyscy siedzieli. I tam była cisza taka, że jak mucha przelatywała, to było słychać. Po prostu jego się słuchało tak, jakby się oglądało jakiś znakomity film historyczno-kryminalny. Każdą rzecz przedstawiał w taki sposób, że to jakby jakieś objawienie, jakby jakaś rzecz niezwykła. Jak na przykład był wykład o wolnej woli, to zdumiewało to, że takie rzeczy można mówić i że tego myśmy nie wiedzieli, że to są takie ciekawe rzeczy. Z tym że to nie była religia tak jak to, nie wiem, teraz idiotycznie uczą – gimnazjum czy liceum ksiądz uczy o eucharystii, o objawieniach , o cudach czy o jakim tam, o Salomonie czy przemianie Pańskiej na górze Tabor. Te rzeczy nie były w ogóle omawiane, dlatego że on uważał, że to są rzeczy ze szkoły – druga, trzecia, czwarta klasa szkoły powszechnej.<span style="font-weight: bold;"> Tutaj koncentrował się bardziej na tych sprawach etycznych, tak?</span> Natomiast tutaj koncentrował się, to były wykłady.
    </section>
    <section>
        <time>19614</time>Na przykład, to co ja mówiłem, że ludzie są gatunkiem neotenicznym, to wspomniałem, i dlaczego etyka katolicka stara się proces uświadamiania przesunąć o te dwa, trzy lata później, żeby przystopowywać w pewnym okresie młodości, wczesnym okresie dojrzewania. To on właśnie mówił i podchodził do wszystkiego z przyrodniczego punktu widzenia. Na przykład, pamiętam jego porównanie z zakresu etyki, coś mówił – <span style="font-style: italic;">Zarzuca się, że takie prawo czy inne to jest wymysł księdza proboszcza.</span> <span style="font-style: italic;">Że to sobie wymyślił jakiś księżulo, nudził się, siedział przy biurku, wymyślił sobie, że tego nie wolno, a tamto wolno. </span>On mówi – <span style="font-style: italic;">To trzeba się popukać, to są kompletne bzdury, tego nikt sobie nie wymyślił. Etykę sobie wymyślają marksiści, Marks sobie wymyślił etykę rewolucyjną, Hume sobie wymyślił w Anglii etykę, ale nie kościół katolicki, bo kościół, w ogóle chrześcijaństwo, nie wymyśla etyki, tylko bada prawa etyczne, które są prawami przyrodniczymi.</span> <span style="font-weight: bold;">Jak długo mógł ten ksiądz takie prawdy głosić w szkole?</span> Zaraz powiem.
    </section>
    <section>
        <time>19712</time>I mówi – <span style="font-style: italic;">Prosty przykład. Jeśli my mówimy, etyka mówi, że dzieckiem należy się opiekować, musi mieć opiekę dwojga rodziców, to nie jest wymysł księdza proboszcza czy pobożnego biskupa, tylko takie jest prawo natury, że dziecko, niemowlę bez opieki rodzicielskiej czy bez opieki dorosłych osobników zginie. To nie jest wymysł etyczny, bo się ksiądz nudził i tak wymyślił, tylko to są postulaty etyki natury, przyrody.</span> I to były, o, tego typu wykłady. Były omawiane dziesiątki tych tematów. Wiec tych wykładów słuchali wszyscy, bo to było ciekawe. Natomiast to musiało się zakończyć, dlatego że jego wykłady zaczęły przyciągać, nawet przychodzili z innych klas. Już przyszedł jakiś inny ksiądz, to na jego wykłady przychodzili słuchać. Zaczęto interesować się kościołem, zaczęto chodzić na przykład na rekolekcje do Zbawiciela czy do jezuitów na Rakowiecką. Po prostu zaczęło to wszystko przybierać jakieś takie formy większego zainteresowania.
    </section>
    <section>
        <time>19803</time>A to już był rok nie 1945, 1946, tylko gdzieś już rok 1947 i komuniści zaczęli dokręcać coraz mocniej śrubę, coraz bardziej były coraz większe ograniczenia. Była partia opozycyjna PSL, to już zaczęli aresztowania. Zaczęły się aresztowania, wywózki, procesy i zaczęło się robić gorąco. I oczywiście usunęli księdza, zabronili mu wykładów. I w 1948 roku, to była matura, już on nie miał prawa wykładów, odebrano mu te prawa. I – to musieli wybrać troskliwie – został wykładowcą jakiś zakonnik, prostaczek. Każde jego zdanie to wywoływało huragan śmiechu. To było po prostu coś takiego, jakby sobie ktoś kpił z religii. Nawet to nie były banały, tylko takie ckliwe, śmieszne jakieś sformułowania, nie wiem, czy na wsi używa dla jakichś analfabetek takich porównań czy coś. W każdym razie to nawet nie był poziom wykładów religii ze szkoły powszechnej.
    </section>
    <section>
        <time>19901</time><span style="font-weight: bold;">Rozumiem. A czy w tym czasie nie weszło przypadkiem nauczanie zupełnie odwrotnej ideologii do szkół, na przykład ? ZTM ? Nie spotkał się Pan w liceum jeszcze z ZTM?</span> Nie. To w tym czasie jeszcze nie było. Jeszcze głównie opieraliśmy się na przykład na podręcznikach przedwojennych, gdzie te sprawy polityczne w ogóle były nieporuszane i nieomawiane. <span style="font-weight: bold;">Czyli robił Pan maturę jeszcze wiosną 1948 roku bez tych przedmiotów ideologicznych?</span> W 1948 roku w maju, tak, to była matura. <span style="font-weight: bold;">Czy miał Pan już jakiś pomysł na to, co dalej?</span> No tak. Dlatego że te zainteresowania przyrodniczo-astronomiczno-geograficzne z czasów, kiedy miałem dwanaście czy tam ile lat... <span style="font-weight: bold;">Z tej Amazonki?</span> Tak. To już raczej nie były tak aktualne. Natomiast to był okres, kiedy zaczęła mnie interesować bardzo technika. To między innymi komunikacja tramwajami, bardzo się interesowałem: odróżniałem wszystkie typy, a to typ A, B, C wozów, a to produkcji Lilpop-Rau-Loewenstein, a to są wozy produkcji Zielenieckiego, to z Sanoka, to z Gdańska. To wszystko było w małym palcu. I sprawy komunikacji, i sprawy budownictwa to mnie w tym czasie znacznie więcej interesowały. No więc po maturze jedyne wyjście to była politechnika.
    </section>
    <section>
        <time>20007</time><span style="font-weight: bold;">Były wtedy egzaminy wstępne czy tylko się zapisywało? </span>Tak, były egzaminy. Z tym że nasza matura to nie było tego napięcia, w ogóle nie było napięcia, nie różniło się niczym od zwykłej klasówki, jaką raz w miesiącu tam profesor czy raz na dwa miesiące robił z polskiego czy z matematyki – taka kontrolna. Jakieś tam dawał zadania na lekcji – <span style="font-style: italic;">Rozwiążcie.</span> Nie różniło się to niczym. I myśmy wiedzieli, że to nie będzie trudniejsze, a raczej przeciwnie, było wiadomo, że raczej łatwiejsze niż niektóre klasówki w ciągu roku. Tak że jakiegoś napięcia nie było. Natomiast jeśli chodzi o egzaminy wstępne, były na wyższą uczelnię. Ale to nie były jakieś egzaminy, które by rozgniatały. Też nie było napięcia. Po prostu tematem egzaminu było dokładnie to, co wiedzieliśmy ze szkoły średniej. Przecież ja pamiętam matematykę (zdawałem, gdy szedłem na politechnikę), to miałem zadanie: było z analizy algebraicznej, drugie zadanie było z geometrii analitycznej, którą bardzo lubiłem, i to bardzo proste rzeczy, i z trygonometrii. To były zadania dosłownie takie, jakie na pęczki żeśmy rozwiązywali w klasie, niczym się nie różniły, niczym nie odbiegały. Całe te trzy zadania zrobiłem, nie wiem, czy w piętnaście minut, chyba szybciej. ...w 1944 roku, więc to były lekcje w tej szkole „Przyszłości”, ale już było pewne napięcie i wśród uczniów panowała taka atmosfera niesprzyjająca nauce.
    </section>
    <section>
        <time>20143</time>Ja też właśnie wtedy, powstały pewne zaległości. W 1945 roku, jak we wrześniu ruszyły te lekcje u Rejtana, też pierwsze lekcje były chaotyczne i młodzież była po tych wszystkich przeżyciach jeszcze taka rozkojarzona, ja też. I właśnie w tym okresie powstały pewne zaległości materiału. I był taki moment, że matka powiedziała – z matematyki głównie – że trzeba korepetycje. I dostałem, dała korepetycje, i w ciągu tam miesiąca czy dwóch, później miałem piątki z matematyki. <span style="font-weight: bold;">To jeszcze tylko zapytam, jak się nazywał wydział na politechnice, na który Pan się dostał?</span> Ja dwa miałem wydziały. Pierwszy, na który poszedłem, to był wydział inżynierii sanitarnej. Nie poszedłem na architekturę, dlatego że były wielkie trudności z przyjęciem na ten wydział, to było ryzyko. A mnie interesowały miasta. I na wydziale inżynierii sanitarnej to były urządzenia miejskie: były ciepłownie, elektrociepłownie, sieci ciepłownicze, wodociągowe, kanalizacyjne, uzbrojenie miasta, budowa...
    </section>
    <section>
        <time>20238</time><span style="font-weight: bold;">Nie istniało ryzyko, że każą Panu PGR budować?</span> Nie, to nie wchodziło w rachubę, a poza tym było związane z miastem, a miasta i budowa miast mnie bardzo interesowała. Tak że poszedłem na to i specjalizowałem się w urządzeniach miejskich i ochrony środowiska. Pod koniec już powstało to pojęcie ochrony środowiska, więc dotyczyło to sprawy na przykład czystości wód, rzek, ochrona rzek. Ciekawe rzeczy. Natomiast zupełnie mnie nie interesował, był odrębny kierunek na wydziale inżynierii sanitarnej – tych urządzeń domowych, na przykład łazienki, instalacje domowe: ubikacje, kuchenki gazowe. To to mnie w ogóle nie interesowało, tylko te miejskie urządzenia. Ale to było jak gdyby trochę za mało w stosunku do moich zainteresowań. I później, to już, gdy pracowałem, powstał taki kierunek na wydziale architektury, który nazywał się studium planowania przestrzennego. To była urbanistyka, więc poszedłem na to.
    </section>
    <section>
        <time>20342</time>To dwa lata trwało. I jeszcze na wydziale architektury skończyłem te planowanie przestrzenne, to znaczy głównie kierunek urbanistyki. <span style="font-weight: bold;">I ja mam propozycję, żebyśmy na dzisiaj skończyli na tym. I o studiach, i o Pańskiej późniejszej pracy, o tym, co było potem, porozmawiamy następnym razem. </span>I o więzieniu? <span style="font-weight: bold;">No i o więzieniu. O wszystkim, co się działo...</span> Więc ja myślałem o wydziale architektury, ale tam raczej dostawali się synowie czy córeczki mocno uprzywilejowanych osób, tak że te szanse były nie tak duże. Poza tym nie byłem, podobno nieźle rysowałem, ale nie uważałem, że jestem jakimś orłem w rysunkach. A w tamtych czasach rysunek stanowił bardzo ważny element egzaminu. I zdawałem na budownictwo, które później bardzo szybko zmieniło się, na którym utworzono bardzo szybko nowy wydział inżynierii sanitarnej.
    </section>
    <section>
        <time>20418</time>A ponieważ mnie zawsze interesowały miasta, a w programie były takie rzeczy jak budowa wodociągów, budowa ujęć wody, oczyszczanie wody, lokalizacja ciepłowni, ogrzewanie miasta, sieci energetyczne, tak że bardzo program ciekawy i bardzo związany z miastem, tak że chodziłem na ten wydział. Może warto powiedzieć o profesorach kilka słów. Mieliśmy kilku profesorów jeszcze sprzed wojny. Był profesor Mutermilch od wytrzymałości materiałów. Później, książę – autentyczny książę z kijowskich Rurykowiczów – książę Czetwertyński, tak zwany, przez studentów, czerwony książę, bo miał poglądy lewicowe, był podobno nawet socjalistą. Później był doskonały profesor mechaniki teoretycznej, Kazimierz Zarankiewicz, który słynął z tego, że wspaniale mówił, wspaniale tłumaczył. I studenci, którzy zwykle robią notatki, na jego wykładach nie robili notatek, dlatego że wszystko było olśniewająco jasne. Tu nic nie budziło wątpliwości, żadnych pytań nie było.
    </section>
    <section>
        <time>20537</time>I on zwrócił na to uwagę, i powiedział, że jednak doszedł do wniosku, żeby robić notatki – <span style="font-style: italic;">Bo to się wydaje, że to jest tak jasne, a po wykładzie na drugi dzień czy na trzeci dzień będą wątpliwości. Tylko tyle, że ja będę sam dyktował, co trzeba notować.</span> No więc robiliśmy te notatki. To był bardzo lubiany, bardzo ceniony. Później, mieliśmy z geologii i z petrografii, bardzo dystyngowany, bardzo taki znany przed wojną w tych profesorskich kręgach geolog Wojno. No więc on był niesłychanie elegancki, co w tych czasach – to był 1948 rok – rzucało się w oczy. 1948, 1949 rok. Wszyscy chodzili no nie w łachmanach, ale w byle czym zupełnie – jakaś marynarka, kurtka po tatusiu, tam jakaś sukienka po cioci czy coś, to wszystko wyglądało naprawdę dość dziwacznie. A on w nieskazitelnym garniturze i niech Bóg broni, żeby ktoś przyszedł na egzamin nie w garniturze. To w ogóle nie przyjmował, nie było rozmowy. Tylko trzeba było pożyczyć, bo nie było innego wyjścia, jeden drugiemu pożyczał marynarkę – na spodnie mniej już zwracał uwagę – ale marynarka, krawat, to musiało być. I wtedy dopiero – proszę bardzo, egzamin. Był bardzo pobożny, codziennie do kościoła rano przed wykładami na mszę i do komunii, to był znany z tego.
    </section>
    <section>
        <time>20658</time>Ale bardzo zacny, bardzo dobry profesor. <span style="font-weight: bold;">A to niezwykłe, żeby kazać się przebierać studentom przed egzaminem.</span> On nie kazał, on nic nie mówił na ten temat, tylko po prostu nie przyjmował, po prostu – Proszę być przygotowanym do wizyty, proszę nie tylko być przygotowanym do egzaminu, ale i do wizyty u mnie. Nic więcej on nie mówił. Ale ta plotka chodziła z poprzednich lat, sprzed wojny jakieś kontakty. Później, był doskonały profesor Straszewicz z matematyki, bardzo lubiany. To był bardzo dowcipny, doskonały profesor, zresztą autor wielu książek – w gimnazjum czy w szkole powszechnej to były te książki Straszewicza do matematyki, „Analiza matematyczna”. Tylko tyle, że czasem przychodził mocno podcięty na wykłady, co w żadnym przypadku nie przeszkadzało w tym, że wykład był logiczny, sensowny i zupełnie jasny dla wszystkich. Tak że miły taki gość. Później, było trochę takich profesorów, którzy nie spodziewali się tego w ogóle, że kiedykolwiek będą wykładać. Brakowało na przykład profesora od robót betonowych, to chyba to był jakiś asystent, jemu zlecono wykłady. I jemu to szło dosyć ciężko. Później, był taki profesor Piotrowski – wodociągi i kanalizacja. Też nie było fachowców, nie było przedwojennych profesorów w tej branży, a on był podobno przed wojną doskonałym technikiem, który znał się na robotach tych wodociągowych i kanalizacyjnych.
    </section>
    <section>
        <time>20796</time>I rzeczywiście tak było, on doskonale to wszystko tłumaczył, omawiał przypadki, których na pewno w żadnej książce nie byłoby. Na przykład, jak jest wykop zrobiony pod fundamenty czy pod kanał, szalunki, i raptem woda rusza, kurzawka i zalewa wykop. Nie mamy pompy, co robić? Tego w żadnym podręczniku nie ma, ale on jako praktyk z długoletnią praktyką wiedział, co robić i to nam mówił. Natomiast tam, gdzie były potrzebne jakieś wzory, matematyka czy mechanika, to wtedy on z karteczki to czytał i kazał notować. <span style="font-weight: bold;">A przepraszam, zaintrygowało mnie – co robić, jak podcieka ten wykop? </span>Między szalunek a ziemię trzeba wepchnąć jak najwięcej słomy. Dlatego na budowie trzymano też zawsze trochę tam, furgon słomy czy czegoś. I wtedy ten piasek między tymi łodygami, kłosami to się osadzał i zatykał. Takich różnych historii to na pęczki.
    </section>
    <section>
        <time>20897</time>Tam na przykład przy robotach betonowych. W tej chwili właściwie nikt się na tym, prawdę mówiąc, nie zna. A dawniej wylewano na przykład ławę fundamentową, to były brane próbki betonu, był badany w laboratorium co drugi, co trzeci dzień, więc nie było żadnych kantów czy oszustwa. Ale bywało tak, że dłużej roboty nie były kontrolowane i majster przychodził na budowę. I kontroluje jakość betonu bez laboratorium. To wszyscy pytają się – <span style="font-style: italic;">Jak? </span>A on ręką przejeżdżał po betonie i wiedział, gdzie jest beton źle wylany, gdzie są w środku dziury, gdzie są w środku jakieś braki. To pytamy się – <span style="font-style: italic;">W jaki sposób?</span> To właśnie ci praktycy mówili – <span style="font-style: italic;">Po temperaturze</span>. Inaczej się nagrzewa beton dobrze zrobiony, a inaczej się nagrzewa beton, który ma dziury i próżnię. No więc takich, o, różnych cudów to na pęczki było.
    </section>
    <section>
        <time>20983</time>Właśnie przez to, że brakowało niektórych profesorów i ich funkcje pełnili przedwojenni praktycy, tacy dosłownie z budowy.<span style="font-weight: bold;"> A tych profesorów brakowało, bo zmarli w trakcie wojny? Nie to, że jakiś przedmiot się pojawił później?</span> Jedni zmarli, drudzy byli przez Niemców rozstrzelani, bywało dość różnie. Tak że to trudno powiedzieć, jak to wyglądało. <span style="font-weight: bold;">Chodziło mi raczej o to, czy po prostu to były jakieś przedmioty, które pojawiły się dopiero jako przedmioty naukowe po wojnie?</span> Nie, to był program taki sam jak przed wojną. Jeszcze w tym czasie ministerstwo niewiele ingerowało w sprawy wykładów i o treści wykładów decydowali profesorowie, nie ministerstwo. Ministerstwo się zajmowało, powiedzmy, wspomaganiem w odbudowie budynków, w budowie nowych, fundusze na jakieś remonty, powołanie nowej katedry na wniosek profesorów – tego rodzaju rzeczy.
    </section>
    <section>
        <time>21061</time>Natomiast nie wnikali, jak ma wyglądać wykład z technologii robót betonowych czy ziemnych. Od ziemnych był na przykład profesor Piątkowski – fundamentowanie i mechanika gruntów – to był przedwojenny, wielki właściciel firmy budowlanej. On nie był przed wojną profesorem, tylko miał dużą, znaną firmę. I był doskonały – jeśli chodzi o jego ekspertyzy, jego opinie, to było bezbłędne wszystko. Później był taki profesor Rudolf, dość charakterystyczna postać. Mieliśmy właściwie szczęście, bo to byli naprawdę dobrzy fachowcy. I nad tym wszystkim wisiała zmora wojska, dlatego że wprowadzono, tak zwane, studium wojskowe. Ta artyleria, którą pani widziała tu na zdjęciu, to właśnie studium wojskowe. <span style="font-weight: bold;">I na którym roku to wypadało?</span> Na drugim roku rozpoczynano. Później nawet, o ile się nie mylę, nawet na pierwszym zaczynano. I wyglądało to w ten sposób, że jeden dzień w tygodniu był przeznaczony na wykłady wojskowe, to w ramach tego studium wojskowego. I oceny z tego studium, opinie szefa studium – był taki major Frank, on był szefem studium wojskowego na politechnice – były ważniejsze niż opinie profesorów czy rektora politechniki, z jego zdaniem musieli się wszyscy liczyć.
    </section>
    <section>
        <time>21196</time>Tak że nawet mówiono, że to nie jest studium wojskowe przy Politechnice Warszawskiej, tylko Politechnika Warszawska przy studium wojskowym. Taka była hierarchia tego wszystkiego. To było o tyle korzystne, że o ile dawniej brano po studiach na pół roku czy ileś tam na przeszkolenie, to tutaj wychodząc z uczelni, kończąc uczelnię od razu dostawało się stopień oficerski. <span style="font-weight: bold;">A, czyli to nie trwało tam rok czy pół roku, tylko przez całe studia? </span>Cały czas studiów. I na lato – przecież w lecie mieliśmy te trzy miesiące wolne – to jeden miesiąc trzeba było jechać na poligon. No więc jeździliśmy na poligony, ja jeździłem na Mazury – to były Drygały, Orzysz, o, tam te strony – poligony artyleryjskie i tam żeśmy strzelali, o właśnie tak, jak tu zdjęcia. <span style="font-weight: bold;">Na ile to było poważne uczenie? Na ile można się tam było trochę poobijać? </span>To było, na przedmiotach ściśle związanych ze strzelaniem, z artylerią, z tym naszym szkoleniem, to tak bardzo obijać się nie było można. Bo dostawało się konkretne zadanie, wstrzelić się tam – na mapie pokazywano jakiś punkt i trzeba było wiedzieć, później ten punkt się przesuwał, tam gdzieś przerzucali, dajmy na to, o kilometr i trzeba było też trafić. Więc tu nie było możliwe takie obijanie, trzeba było wiadomości mieć.
    </section>
    <section>
        <time>21319</time>Natomiast obijanie było możliwe w innym zakresie. Mianowicie, te szkolenie obejmowało również marsze w pełnym uzbrojeniu i w pełnym ekwipunku. Później, tak zwane działoczyny, to kompania szła do dział i trzeba było tam otworzyć zamek, zamknąć zamek i tak przez godzinę czy dwie. Bo to chodziło o nabranie szybkości, to miał być automat, odruch w tym wszystkim, trzeba było to doskonale robić. No to jak żeśmy szli na takie tak zwane działoczyny, to zamiast maszerować w pełnym słońcu, pełnym uzbrojeniu, to żeśmy leżeli nad jeziorem i opowiadali dowcipy. <span style="font-weight: bold;">A na ten poligon jeździł Pan w towarzystwie kolegów z politechniki czy tam byli różni studenci? </span>Nie, tylko i wyłącznie z politechniki, to znaczy wszyscy znaliśmy się dokładnie.
    </section>
    <section>
        <time>21393</time>Dołączały czasem inne wydziały, na przykład kiedyś w jednym roku mieliśmy dołączony chyba wydział chemii czy coś, już dokładnie nie pamiętam. Tak że to byli z innego wydziału, nie wszyscy się znaliśmy, ale to byli koledzy z tej samej uczelni, tyle że inny wydział. <span style="font-weight: bold;">A co w tym wolnym dniu, kiedy Panowie mieli zajęcia, robiły dziewczyny z wydziału? </span>Chyba miały wolne. Nawet nie zainteresowałem się tym, co one w tym czasie robiły. Pewnie miały wolne i nic nie robiły. Bo wiem, że wykładów w tym czasie nie było żadnych ani ćwiczeń. Tak że miały labę. <span style="font-weight: bold;">A jak wy podchodziliście do tego, że musicie się uczyć na wojskowych? </span>Tak bardzo to nam nie przeszkadzało. Nam przeszkadzało – raz, że te szkolenie było połączone z taką chamską, prymitywną propagandą marksizmu (to oficjalna nazwa marksizm-leninizm, nauki Marksa i Lenina), więc to było w sposób nachalny, prymitywnie wszystko podawane, więc to drażniło.
    </section>
    <section>
        <time>21489</time>Poza tym ten ? prymitywizm niektórych wykładowców. Bo niektórzy to byli oficerowie, którzy znali się na tym, to byli dobrzy fachowcy, dobrzy wykładowcy. Natomiast było, nie jeden, kilku takich, co to z jakichś awansów byli, nie bardzo mówili po polsku, widać było, że to Rosjanin, który z trudem mówi po polsku i to wszystko tworzyło taką atmosferę... <span style="font-weight: bold;">A było tam to zjawisko zwane falą czy nie?</span> Nie. Te rzeczy nie istniały w ogóle, to już grubo późniejszy rezultat zmiany w wojsku. Ale to były zupełnie przyjacielskie, to nie istniało. Myśmy się stykali z żołnierzami w koszarach z innych kompanii, byliśmy przecież w pułku, który istniał. Tam było tych kompanii, batalionów wiele, a my tylko stanowiliśmy grupę tam powiedzmy pięćdziesięcio, sześćdziesięcioosobową, więc stykaliśmy się z nimi. Byli bardzo przyzwoici, sympatyczni chłopcy, przeważnie ze wsi, ale to nie było jakieś takie chamskie, prymitywne towarzystwo – dużo chodziło w niedzielę na mszę do miasteczka.
    </section>
    <section>
        <time>21592</time>Tak że zupełnie inna atmosfera była. Na przykład, siedziałem w wojsku przez – no ile to? – na tym poligonie jednego roku miesiąc, drugiego roku miesiąc, to ani razu nikt z nas nie słyszał, żeby któryś z żołnierzy powiedział „kurwa mać”. To się nie zdarzało przecież, zupełnie, te rzeczy nie istniały, czy w szkole, czy w wojsku, tego nie było . <span style="font-weight: bold;">Kończąc studia uzyskiwał Pan stopień oficerski, to znaczy jaki? </span>Tak. Chorążego. Przed wojną, o ile pamiętam, chorąży to był chyba najwyższy stopień podoficerski, a po wojnie to był najniższy stopień oficerski. <span style="font-weight: bold;">I był Pan wtedy w rezerwie, co oznaczało, że po prostu w razie czego? </span>Tak, w rezerwie. Z tym że później, w miarę upływu czasu, jest tam jakaś procedura w Ministerstwie Obrony Narodowej, że dostawało się awanse, tak że tam co pięć, co dziesięć lat przychodziło pismo, że został tam obywatel awansowany. Tak że ja tam doszedłem na podporucznik, porucznik.
    </section>
    <section>
        <time>21676</time><span style="font-weight: bold;">Ale już nie służył Pan później aktywnie gdzieś?</span> Nie, to już nie. Ale było tak, że na przykład mój kolega, z którym się bardzo przyjaźniłem i przyjaźnię, był potrzebny do prac budowlanych przy budowie takich wojskowych obiektów. To jego powołali. To był raczej przypadek, dlatego że powoływano tak na ślepo – brano listę oficerów, którzy są z tego i tego wydziału, i nie wiem, czym się kierowano, raczej przypadek. <span style="font-weight: bold;">Czyli miał pecha, tak?</span> Miał chyba pecha. I jego powołano do służby czynnej. I kilka lat pracował w wojsku, i był w biurze projektów, na budowie, kierował budowami takich różnych obiektów wojskowych – tam podziemne dowództwo, jakiś sztab, a to tam schrony, bunkry, o, takie rzeczy. To on to kilka lat siedział w tym.
    </section>
    <section>
        <time>21760</time><span style="font-weight: bold;">A wspomniał Pan, że była ta indoktrynacja socjalistyczna. Czy w związku z tym ZMP nie było obowiązkowe, jeżeli byliście już na studium wojskowym?</span> Nie. Nie było. Jeśli chodzi o młodzieżowe organizacje, to najpierw był ZWM, Związek Walki Młodych. To był rok 1945 zaraz po wkroczeniu Ruskich. Było PPR, Polska Partia Robotnicza, to była partia komunistyczna i u boku tej partii powstało ZWM. I ci wszyscy koledzy w szkole, którzy byli dziećmi – mówiłem tam – Gomułki, Lampego, te Jasińskie od Bieruta, to wszyscy oni należeli do ZWM, zresztą i kilku innych kolegów należało. Ale to nie była jakaś obowiązkowa przynależność. A później to się przekształciło, chyba razem, kiedy połączono PPR, czyli partię komunistyczną z partią socjalistyczną, z PPS-em Cyrankiewicza. Jak połączono w 1948 roku na zjeździe – to na politechnice był ten zjazd zjednoczeniowy, w tej wielkiej auli – to później też zmieniono te ZWM, tą organizację młodzieżową, na ZMP, Związek Młodzieży Polskiej.
    </section>
    <section>
        <time>21865</time>Ale przynależność nie była obowiązkowa. Natomiast jeśli ktoś należał do tej organizacji, to miał bardzo ułatwiony wstęp na uczelnie czy w pracy lepsze dostawał stanowisko czy pensję. W każdym razie to miało znaczenie. Ale przymusu nie było. <span style="font-weight: bold;">A jaki był przekrój społeczny Pańskich kolegów na roku, na przykład? </span>Bardzo różny. Więc byli młodzi ludzie, jak to się mówiło, bo to jest bardzo błędne i fałszywe określenie „inteligencja”. Ale po wojnie zaczęto tak mówić na tą klasę ludzi wykształconych, bezsensownie nazywano inteligencją. Więc było kilku chłopców, kolegów właśnie z tego środowiska. Później było sporo z takich środowisk, powiedzmy, mieszczańskich. Ale i było trochę zupełnie takich prymitywnych, nie wiem, jakim cudem się dostali, jakby prosto ze wsi i w ogóle niedouczonych – o maturze tu nie było mowy. Na przykład jeden ze studentów, taki Felek, to zapytał się mnie – <span style="font-style: italic;">Co to jest trójkąt?</span> – jak usłyszał na wykładzie to, że profesor mówi, że – <span style="font-style: italic;">Teraz musimy narysować trójkąt prostokątny.</span>
    </section>
    <section>
        <time>21993</time><span style="font-weight: bold;">Brzmi anegdotycznie.</span> To brzmi anegdotycznie, ale tak było naprawdę. Jakim cudem on się dostał, kompletnie nie wiem. W ogóle nie było w modzie zadawanie pytań. <span style="font-weight: bold;">A wtedy już były te punkty za pochodzenie?</span> Tak. Pochodzenie robotnicze to był taki egzamin wstępny traktowany niesłychanie łagodnie. Tak że uważano, że on w ciągu studiów nadrobi i podciągnie się na tyle, że... Ale prawdę mówiąc, to było takich tego typu na roku trzech, czterech. Zupełnie nieznaczący odsetek. <span style="font-weight: bold;">A jak oni byli traktowani przez profesorów na przykład w trakcie egzaminu?</span> Profesorowie byli dla wszystkich bardzo grzeczni. Byli uprzejmi – <span style="font-style: italic;">Pan usiądzie, pan pozwoli.</span> <span style="font-weight: bold;">Ale nie mieli ani forów, ani w odwrotną stronę w jakiś sposób... </span>Nie, nie widziałem tego. W ogóle ich nie interesowało zupełnie, co student myśli, co student czuje, co się podoba studentowi, a co nie – to było poza zakresem zainteresowań profesora. Profesora interesowało, czy on zna wzór na przykład na moment obrotowy czy coś takiego. Jak zna, to w porządku, to już nie było problemu.<span style="font-weight: bold;"> Były jakieś zajęcia, które Pan szczególnie cenił albo których Pan szczególnie nie lubił?</span>
    </section>
    <section>
        <time>22099</time>No, których nie lubiłem to była wytrzymałość materiałów, taki przedmiot. Wykładał profesor Wierzbicki, bardzo dobry. Ale dla mnie to były szczyty nudy, szczyty jakiegoś takiego... zupełnie poza zainteresowaniami. To było zupełnie nieciekawe – jakie siły występują podczas skręcania pręta żelaznego, na przykład, stalowego, w którym miejscu ulegnie przerwaniu. Natomiast były wykłady, prowadzono, ponieważ mieliśmy dużo do czynienia z miastami – ujęcia wody na przykład dla miasta. To nie jest obojętne, gdzie się lokalizuje, to zależy od bardzo wielu czynników, czy to ma być woda powierzchniowa, czy wody głębinowe, czy jest tam odpowiednia jakość tych wód, czy są jakieś możliwości łatwego doprowadzenia do miasta. Tych czynników lokalizacyjnych jest bardzo dużo.
    </section>
    <section>
        <time>22190</time>I w związku z tym były wykłady urbanistyki, były prowadzone. I to profesor Mączyński, chyba tak on się nazywał, głowy nie dam. I on mówił w sposób pasjonujący, zresztą ilustrował to doskonałymi zdjęciami, przynosił albumy, zdjęcia z różnych miast. To było coś naprawdę pasjonującego i wszyscy z zainteresowaniem tego słuchali. Chociaż on, jak zwykle profesorowie fanatycy swojego przedmiotu, oczywiście przesadzał, bo na przykład historię miast rzymskich, historię miast greckich nam opowiadał, pokazywał rysunki, szkice, plany, jak Rzymianie projektowali miasto. No więc to było do naszych tych niepotrzebne, ale w każdym razie to było bardzo ciekawe. I jak już dojechał do miast współczesnych, to było już ściśle związane z naszą tematyką. Do tych relacji to właściwie trzeba dodać jeszcze jedną rzecz, która była w tym czasie niesłychanie ważna. Mianowicie, ze wszystkich stron były te naciski ideologiczne, wiadomo było, że rządzą Rosjanie, wiadomo było, czym jest i kim są ludzie z UB, Urzędu Bezpieczeństwa.
    </section>
    <section>
        <time>22309</time>Wiedzieliśmy o setkach aresztowań, o wysyłce, rozstrzeliwaniach, o tym, jak ogranicza się pewne swobody. Bo przez pierwszy okres po wkroczeniu w 1945 roku w styczniu, jak Rosjanie wkroczyli, to zachowywano pewne pozory wolności. Na przykład była partia opozycyjna. Partią rządząca byli komuniści, PPR, Polska Partia Robotnicza, ale była też PPS, partia socjalistyczna, którą kierował Cyrankiewicz, była partia PSL, Polskie Stronnictwo Ludowe, którym kierował przybyły z Londynu premier rządu londyńskiego, Mikołajczyk. Więc PSL było partią prawicową, chrześcijańską, mocno opozycyjną. Wydawało nawet swoje pismo, „Gazeta Ludowa”. Tak że były pewne pozory zachowane. Nie było jakichś utrudnień dla Kościoła.
    </section>
    <section>
        <time>22393</time>Bardzo szybko – to była inicjatywa ludzi, a nie państwa, jak to się teraz mówi – bardzo szybko przystąpiono do odbudowy kościołów, nie było trudności, przeszkód jakichś poważniejszych. Tak że były zachowane jakieś granice. Ale to trwało bardzo krótko, tylko to był okres umacniania się władz komunistycznych. Kiedy okrzepły, to wszystko zaczęło przybierać taki kształt jak w Rosji, czyli opozycji nie ma, likwidacja opozycji, likwidacja ludzi o innych poglądach, aktywistów innych partii. Zaczęły być zabójstwa, niewytłumaczone jakieś wypadki i to zaczynało wywoływać coraz większe opory ze strony społeczeństwa. I prawie we wszystkich, bo to rezultat chyba czasów okupacyjnych, kiedy były te Szare Szeregi, harcerstwo, AK, prawie we wszystkich gimnazjach i liceach powstawały organizacje podziemne. To było niemalże naturalne, że jak jest Liceum Rejtana, Reja, Staszica, to było wiadome z góry, że tam istnieje organizacja. W każdej szkole istniała organizacja podziemna, o bardzo różnych nazwach, przeważnie bardzo szumnych.
    </section>
    <section>
        <time>22497</time><span style="font-weight: bold;">Jak się nazywała w Rejtanie? </span>W tym czasie, jak ja byłem, to tylko cała opozycja skupiała się w Jedynce, w tej harcerskiej drużynie Jurka Wojdyły. I nie było organizacji, do 1948 roku, jak ja zdawałem maturę, nie było organizacji u Rejtana podziemnej, tylko była cała ta struktura, ta opozycja, ci chłopcy, którzy buntowali się, to wszystko tkwiło w Jedynce. To była bomba wybuchowa ta Jedynka. Zresztą nie bardzo się z tym ukrywali. <span style="font-weight: bold;">Czyli te organizacje tworzyły się po 1948 już?</span> Tuż przed zjednoczeniem już się zaczął nasilać terror, czyli koniec 1947, 1948, czyli w tym czasie, kiedy ja już odchodziłem od Rejtana. I tak samo na wyższych uczelniach powstawały organizacje, z tym że to były takie no, tak jak mówię, szumne nazwy – Wolność i Ojczyzna. No coś tak jak Teraz Polska, co to istnieje, to też takie, o. Wolność i Niepodległość, no różne tam takie. <span style="font-weight: bold;">I to się koncentrowało wokół zebrań czy robili coś jeszcze? </span>Nie, no więc... to była naturalna reakcja przeciwko terrorowi, bo ten terror zaczynał się robić coraz większy. Bywało tak, że po prostu nawet profilaktycznie – nikt nic nie robił, ale go zamykano.
    </section>
    <section>
        <time>22620</time>Jak na przykład był taki profesor na politechnice, już nie pamiętam, nie z mojego wydziału, który był znany ze swoich antykomunistycznych poglądów prawicowych, to go zamknięto – nie należał do żadnej organizacji, nic, ale był znany. I te aresztowania nasilały się naprawdę w sposób okropny. Oprócz więzień, które były, powstawały nowe. I powstawały, ponieważ więzień było za mało, liczne obozy pracy – Milęcin, Jaworzno, Knurów, Piechcin. To takich obozów to było, podobno, tego nie wiem, koło 600. Tak że to budziło jakiś naturalny sprzeciw, tym bardziej, że Polacy byli nastawieni raczej demokratycznie. Przed wojną był system demokratyczny, był wielopartyjny i w czasie okupacji też wiadomo było, że system demokratyczny to system wielopartyjny, że nie można wytłumiać głosów innych ludzi, o innych przekonaniach. Wiadomo było, że można działać, można chodzić do kościoła, można należeć do jakichś ateistycznych związków, nie było żadnych jakichś przeszkód. A tu zaczynał się robić jeden totalny taki przymus, więc to budziło sprzeciw. I właśnie na jakimś spotkaniu u kolegi spotkałem – teraz przechodzę do spraw tych kombatanckich, tych więziennych – spotkałem studenta, on już kończył wtedy studia, ze Szkoły Głównej Handlowej.
    </section>
    <section>
        <time>22767</time>Nazywał się Władek Jaworski. Później był asystentem w tej szkole. I razem z harcmistrzem Rakiem-Rakowskim tworzyli taką jakby – organizacja to za dużo powiedziane, stowarzyszenie jakby, które miało głównie na celu przeciwdziałanie, ale w formie wykładów, w formie takich... szkoleń też za mocno powiedziane... jakichś spotkań, dyskusji. To miało mieć taki kształt jak gdyby uświadamiający. Jeśli mówiło się, wszędzie naokoło się słyszało, że demokracja to dyktatura proletariatu, to na takich spotkaniach właśnie jakiś student czy asystent ze Szkoły Głównej Planowania czy z uniwersytetu z wydziału prawa mówił, na czym polega demokracja – że to nie jest dyktatura proletariatu, tylko demokracja to jest to i tamto. Jak mówiło się w tych gazetach i wszędzie o obrzydliwym kapitalizmie, to profesor z SGPiS-u, który przychodził na te spotkania, opowiadał, czym w rzeczywistości jest kapitalizm, że to nie polega na jakimś wyzysku, to jest mylne pojęcie, tylko chodzi o swobodę produkcji – że każdy obywatel, każdy człowiek ma swobodę produkowania, swobodę posiadania takiej czy innej rzeczy.
    </section>
    <section>
        <time>22900</time>Natomiast jeśli jest jakiś jego zysk, to on za to, co robi, on ponosi odpowiedzialność – musi tą swoją branżę rozwijać, musi jakieś studia prowadzić, organizować, jakieś wynagrodzenie mu się należy. To nie musi być, że to jest niezasłużony zysk, że zabrany robotnikom. No więc takie różne, o, wykłady szkolenia. <span style="font-weight: bold;">Tak mnie zastanawia – Pan przecież zdążył już te pierwsze 15 lat przeżyć w miarę normalnym systemie. Czy to dla Pana, co mówili później na tych wykładach, to było coś nowego? Zastanawiam się, na ile istniała ta świadomość tego, o czym mówili ci profesorowie, ci wykładowcy?</span> Ma pani na myśli tych na tych zebraniach tajnych?
    </section>
    <section>
        <time>22956</time><span style="font-weight: bold;">Chodzi mi o to, jak ci młodzi ludzie, do których te zebrania były skierowane, te – powiedzmy – pogadanki, reagowali? Czy wyście o tym wiedzieli, czy to było dla Was nowe?</span> Dla jednych to było nowe, na pewno, ale dla wielu nie, na przykład dla dzieci, dla młodzieży z rodzin takich wykształconych to to nie było żadną jakąś rewelacją. Poza tym zaczęło się robić bardzo popularne słuchanie radia z zagranicy – Radio Madryt, Radio BBC, Wolna Europa, Głos Ameryki – tych radiostacji było bardzo dużo. Zagłuszanie zaczęło się później. I mnóstwo ludzi słuchało. I w tych audycjach również była duża część jak gdyby przedstawiająca, jaka jest sytuacja państw demokratycznych, na czym polega demokracja, na czym polega wolna gospodarka.
    </section>
    <section>
        <time>23022</time>Te rzeczy były omawiane w tych audycjach zagranicznych radiostacji. Tak że duża część młodzieży znała te tematy, ale bardzo dużo rzeczy było dla nich nowych. Poza tym była wszechobecna propaganda ateistyczna, więc Kościół też organizował w kościołach i na lekcjach religii w szkołach wykłady, które były jak gdyby odpowiedzią na te zarzuty. Ale nie wszędzie te wykłady były, nie wszyscy wykładowcy księża byli odpowiedni. Tak że, jak na nasze wykłady zaczął przychodzić ksiądz profesor Bronisław Kulesza – wykładowca religii u Rejtana – to jego wykładów słuchano z wielkim zainteresowaniem, bo to co on mówił o etyce czy o religii, czy o filozofii katolickiej, to to było rewelacją i nieznane nawet dla studentów z rodzin bardzo wykształconych.
    </section>
    <section>
        <time>23107</time>Nie wszystkie rodziny interesowały się filozofią, czym jest filozofia, mimo że była rodzina jakaś wykształcona – lekarska, profesorowie, inżynierowie. Nie musieli się tym interesować. Tak że te wykłady, które zaczął ten Władek Jaworski i Rak organizować, zaczęły przyciągać coraz większą grupę ludzi, coraz większą grupę studentów. <span style="font-weight: bold;">Ja się tylko zapytam, który to był rok i jak się to stowarzyszenie nazywało? </span>To już był rok 1949 i przyjął nazwę Ruch Uniwersalistyczny, bo to nie tylko chodziło o szkolenie, ale żeby te zasady starać się realizować w jakiś sposób. Dlatego nazwano to ruchem. A uniwersalistyczny dlatego, że oparty był na światopoglądzie chrześcijańskim, który w Europie raczej dominował. I nie opierał się, tak jak chrześcijaństwo nie opiera się na czymś wymyślonym przez jakiegoś biskupa, papieża, księdza, proboszcza, jakiegoś innego.
    </section>
    <section>
        <time>23207</time>Tu nie ma jakichś koncepcji wydumanych przy biurku, tylko to są wyniki pewnych obserwacji świata, obserwacji rzeczywistości, to już kiedyś mówiłem. <span style="font-weight: bold;">Tak, rozmawialiśmy o religii.</span> O etyce. To nie jest tak, że opieka nad dzieckiem to została wymyślona, nad niemowlęciem, przez księdza biskupa. To wynika z faktu obserwacji natury, czyli to nie są jakieś wymysły, koncepcje, tylko coś uniwersalistycznego, ono obowiązuje wszystkich. Po prostu jest nie dla ludzi o przekonaniach takich, nie dla ludzi o przekonaniach siakich, tylko dla wszystkich, po prostu opieka nad dzieckiem musi być realizowana. Taka jest zasada etyczna i ogólna, uniwersalistyczna. <span style="font-weight: bold;">Rozumiem, że ten ruch miał nie tylko szerzyć wiedzę, ale również jakoś... </span>Starać się, żeby to dalej przekazywać, dalej to rozszerzać i jakoś wpływać swoim czy zachowaniem, czy mówieniem na otaczające środowisko.
    </section>
    <section>
        <time>23298</time><span style="font-weight: bold;">Ale te wykłady odbywały się po mieszkaniach prywatnych? </span>Tak. Tylko i wyłącznie. No nie, czasami w domu parafialnym kościoła Zbawiciela. <span style="font-weight: bold;">Wiele się pokazuje w filmach takiej konspiracji wojennej, że tam ileś stuknięć we framugę, jakiś sposób przekazywania wiedzy. Ale tutaj, w jaki sposób przekazywaliście sobie informację o następnym spotkaniu na przykład?</span> To telefonicznie. Albo od razu się ustalało – To następne spotkanie w domu u państwa Kosakowskich w przyszłym tygodniu w sobotę – na przykład – o siedemnastej. O, i to było wszystko. <span style="font-weight: bold;">Łatwo było przyprowadzić kogoś nowego na przykład jako uczestnika?</span> Przyprowadzało się kogoś, o którym było wiadomo, że nie zadenuncjuje. Bo za dowcip można było dostać trzy lata więzienia – za dowcip o Stalinie czy tam o Związku Radzieckim.
    </section>
    <section>
        <time>23355</time>A takie rzeczy to były traktowane jako robota wroga, antypaństwowa, więc za to można było dostać więcej. Więc nie szło się do pierwszego lepszego, nie rozmawiało się z nim, tylko o kim się wiedziało, że jest taki a nie inny. <span style="font-weight: bold;">A Pan trafił na to spotkanie przez przypadek czy był Pan zainteresowany, szukał Pan czegoś takiego?</span> Nie, ja nie szukałem. Po prostu w rozmowie na jakimś takim jublu studenckim poznałem, tak jak mówię, tego Władka Jaworskiego i zaczęła się rozmowa. On powiedział – <span style="font-style: italic;">To wpadnij tam </span>– już nie pamiętam, czy na Francuską do Kosakowskich czy tam do niego. I tak w ten sposób się zaczęło. Tylko że to, można powiedzieć, to jest rok 1949, 1950. Ale z biegiem czasu to zaczęło nabierać trochę innego charakteru, dlatego że sytuacja międzynarodowa zaczęła robić się niesłychanie napięta.
    </section>
    <section>
        <time>23431</time>Rosja sowiecka, pełno zamachów terrorystycznych, jakieś cuda-niewida z Berlinem, z Niemcami Wschodnimi, ten rozdział Niemiec. To wszystko wisiało na krawędzi wojny. I wtedy siłą rzeczy kierownictwo – ten Władek Jaworski, on był asystentem na SGPiS-ie (teraz to, tak jak przed wojną, SGH), później był ten harcmistrz bardzo dobry, Sylwek Rak-Rakowski – zaczęli tą naszą jakby organizację dostosowywać do sytuacji, jaka się tworzyła na świecie. Bo te stosunki Europa – Rosja napięte, stosunki Stany Zjednoczone – Rosja napięte, stosunki Japonia – Rosja napięte.<span style="font-weight: bold;"> Na czym polegało to przystosowanie?</span> No właśnie, zaczęto dostosowywać do sytuacji, jaka zaczęła się tworzyć. I zaczynała nabierać charakteru tak jakby paramilitarnego. To znaczy nie ma mowy o jakiejś walce, że wystąpimy przeciwko tam UB czy wojskom Korpusu Bezpieczeństwa Wewnętrznego, KBW, czy rzucimy się na ambasadę ruską.
    </section>
    <section>
        <time>23556</time>To są wszystko bajki o tym potrząsaniu szabelką, o tym nikt nigdy w Polsce nie myślał ani w dawnych czasach, ani za Niemców, ani po wojnie. Nikt nie rzucał się z szabelką na drugą potęgę na świecie. To są bzdety. Więc chodziło nie o jakąś walkę konkretną zbrojną, tylko chodziło o przygotowanie, znajomość obsługi broni, znajomość materiałów wybuchowych, znajomość radiostacji w przypadku, gdyby zaczęły być jakieś działania zbrojne, gdyby w kraju zaczęło się coś dziać. <span style="font-weight: bold;">Ale żeby się czegoś takiego nauczyć, to musieliście mieć przynajmniej jeden egzemplarz jakiejś broni, jeden egzemplarz radiostacji.</span> No więc w 1948, 1949 roku broni było pod dostatkiem. Przecież u Rejtana handlowano bronią. Mnie taki uroczy kolega, bardzo sympatyczny, teraz to jest znany chirurg warszawski, to chciał sprzedać pistolet niemiecki Waltera. Nawet niedrogo liczył. <span style="font-weight: bold;">Czy zdradzi Pan nazwisko? To już przeterminowane.</span> Nie wiem, czy mogę, czy to wypada. Dziewięcki. Więc tak, handel bronią to był rzeczą zupełnie, niemalże oficjalną. Można było dostać materiały wybuchowe wyjęte z min. Min było w lasach pod dostatkiem, amunicja leżała w lasach, w miasteczkach, na przedmieściach, przy torach kolejowych, na stacjach.
    </section>
    <section>
        <time>23675</time><span style="font-weight: bold;">I tych młodych chłopców nie korciło, żeby w jakiś sposób wykorzystać dla własnych celów takie rzeczy?</span> Nie. Więc zbierano, zaczęto gromadzić. Na przykład jeszcze w 1947 roku były rozbite czołgi niemieckie i rosyjskie wzdłuż linii otwockiej, tam stały po lasach, w jakichś tych przecinkach, polanach. No to chodzili, w niektórych była broń, jeszcze leżała, to wyciągali tą broń. W niektórych były radiostacje, to wymontowywano te radiostacje. W każdym razie, to nie było po to, żeby podjąć walkę, bo to było bez sensu, tylko chodziło o to, że kiedy byłaby jakaś sprzyjająca okazja, żeby można było dopomóc temu, po czyjej stronie jesteśmy. Więc to zaczęło właśnie przybierać tego rodzaju formy, ale nie jakiejś aktywności takiej. Tylko raczej jakby to miało charakter oczekiwania – czekamy na sygnał, można by tak powiedzieć, na okoliczności, które uzasadnią wystąpienie.
    </section>
    <section>
        <time>23762</time><span style="font-weight: bold;">I czy w takim razie w takich spotkaniach był po prostu kurs, jak się składa jakiś pistolet czy to już wszyscy wiedzieli?</span> Ja nie byłem przy tym, bo moim, że tak powiem, zadaniem było co innego. Ale były wykłady obsługi, na przykład przynoszono pistolet maszynowy czy pistolet zwykły i trzeba było umieć go rozłożyć, złożyć z powrotem, przestawić na ogień ciągły czy maszynowy, te rzeczy trzeba było umieć, obsłużyć radiostację na przykład, którą wymontowano z czołgu niemieckiego czy ruskiego. Więc te rzeczy to trzeba było umieć. Ale to się ograniczało – tym kierował Rak, ten Sylwek Rak – nie do wszystkich, dlatego że na przykład studenci byli jak gdyby oddelegowani, w cudzysłowie, do raczej prac ideologicznych. Natomiast młodzież taka harcerska czy gimnazjalna, młodsi od nas, nie studenci, to byli właśnie szkoleni w ten sposób, jak wspominałem. <span style="font-weight: bold;">A ja przepraszam za laickie pytanie. Ale tak sobie myślę, że tuż po wojnie Pan chyba nie został dotknięty, jakoś przynajmniej do tej pory nie słyszałam w tej historii, bezpośrednio represjami ze strony stalinizmu. Nie miał Pan takiego, żeby pożyć spokojnie, a nie angażować się w politykę i w ewentualne...</span>
    </section>
    <section>
        <time>23872</time>Nie. To że mnie akurat nie dotknęło jakieś aresztowanie po wkroczeniu Ruskich, że chodziłem do szkoły, że chodziłem na studia, uważałem za rzecz całkowicie normalną. Bo tak się działo od zawsze, że nie aresztuje się człowieka niewinnego, chodzi się na uczelnię, jeśli ktoś chce. To wszystko było dla nas rzeczą oczywistą, normalną, a nie rzeczą zasłużoną, że tak państwo wspaniałomyślnie działa. To absolutnie było nie do pomyślenia. Tą aktywność wywołała sytuacja w kraju. Jeśli się widziało, że są aresztowania ludzi zupełnie niewinnych, jeśli ci ludzie byli torturowani w sposób straszliwy, że wracali ciężko chorymi kalekami po pierwszym przesłuchaniu, do końca życia w wózku, jeśli się widziało, że to ma charakter masowy, jeśli się widziało, że zaczyna się walkę z kościołem – byliśmy raczej, no nie fanatycy, nie jacyś klerykalni – tylko po prostu oburzało, że instytucja, która tylko i wyłącznie uczy, żeby być dobrym, żeby pomagać innym, żeby nie zamykać się w sobie, tylko żeby działać dla dobra drugich, że tych ludzi, księży, masowo się aresztuje, masowo się prześladuje, to wszystko oburzało, doprowadzało do jakiejś wściekłości.
    </section>
    <section>
        <time>23983</time>Tak samo, przecież wszyscy wiedzieli, uważali, że muszą istnieć różne partie polityczne, bo taka jest natura społeczeństwa, tak się dzieje w normalnych krajach. I tak się działo w Polsce. A tymczasem tu likwiduje się wszystkie partie, likwiduje się wszystkie organizacje, tylko ma prawo istnienia, prawo głosu jedna organizacja, ciesząca się najgorszą opinią, która ma do dyspozycji bezpiekę. No więc to wkurzało niezależnie od tego, czy ja dostałem po tyłku, czy nie dostałem. Ja w tym czasie nie dostałem. Ale takich wkurzonych jak ja to byli wszyscy – był wkurzony dziadek, była wkurzona matka, byli wkurzeni koledzy, byli wkurzeni znajomi. Bo to było nie do zniesienia, jeśli rano się budzisz i dziękujesz Bogu, że w nocy cię nie wyciągnęli z łóżka. No ileż można, prawda? A można było siedzieć nie wiedząc za co. Tak że to nie było związane z osobistymi jakimiś doznaniami.
    </section>
    <section>
        <time>24070</time>Nie trzeba było samemu przeżyć jakieś prześladowania czy coś, żeby trzymać się takiego ruchu czy szukać tych kontaktów. <span style="font-weight: bold;">Zdenerwowałam Pana, przepraszam. Ale chodziło mi o to, żeby pokazać niejako tę różnicę. Dzisiejsza młodzież jest trochę inna.</span> W bardzo wielu przypadkach ci młodzi ludzie doznali osobistych też, nie mówię już o synach obszarników, gdzie zabrano im majątki, to osobiście ich dotknęło przecież. Albo tak, jak wspominałem, mój taki kolega, przyjaciel, Janek Radlicki z Milanówka, prawnik, skończył studia prawnicze, później był prokuratorem, to zaraz po wejściu zamknęli mu ojca. NKWD, Rosjanie przyszli do domu i wyciągnęli za tyłek, i wsadzili do obozu w Rembertowie. Więc takich, którzy byli dotknięci osobiście, było naprawdę dużo. Ale nie wszyscy. <span style="font-weight: bold;">No dobrze, to Pańską motywację mamy już chyba omówioną. Natomiast zaczął Pan mówić, że do Pana należało coś innego niż instruowanie... </span>Więc kilku z nas, trzeba było te rzeczy jakoś notować, trzeba było nadać jakąś formę, żeby można było w inne miejsca komuś innemu przekazać.
    </section>
    <section>
        <time>24163</time>Ja szybko pisałem, jak były wykłady na przykład profesora Hojera z ekonomii politycznej czy księdza profesora Bronisława Kuleszy z etyki czy z filozofii, to gdy on mówił, to ja notowałem. I zebrało się tego sporo, ale to wszystko były straszliwe bazgroły, bo było pisane w niesłychanym pośpiechu i zdania też były skrótowo, te myśli, notowane. I to trzeba było później usiąść, trzeba było te pojedyncze słowa jakoś sformułować w jakieś zdania, przepisać na maszynie i powielić, i zainteresowanym to rozdać. No więc między innymi spośród kilku kolegów, którzy się tym zajmowali, ja się również tym zajmowałem. I kiedy aresztowano mnie, to matka te wszystkie materiały – takie o, maszynopisy, teczki – w obawie przed rewizjami, bo to było pewne, że będzie rewizja, no to to wszystko wyrzuciła. Tak że nie było po tym śladu.
    </section>
    <section>
        <time>24258</time>Ale zupełnie przypadkowo te zeszyty z tymi bazgrołami ocalały. O, tu leżą na wierzchu na biblioteczce. No więc, kiedy pracowałem, to nie miałem na to czasu. Tak samo, jak się córka urodziła czy coś, to nie miałem czasu. Natomiast teraz, kiedy mam czasu pod dostatkiem, już jako emeryt, to teraz na podstawie tych bazgrołów odtwarzam to, co wtedy było napisane i powielone. Bo koledzy z moich spraw, pytali się i prosili, że gdybym miał te materiały, które wtedy były z zakresu filozofii, z zakresu etyki, z zakresu ekonomii, tam z zakresu, powiedzmy, polityki tych demokracji i różnych tych nauk społecznych, gdybym miał jakieś notatki i ujęte już w formę maszynopisu, no to byli zainteresowani, żeby to im przekazać. No więc właśnie o to, takie rzeczy tu robię. Tak że to moje takie obecne zajęcie.
    </section>
    <section>
        <time>24343</time>No więc ta organizacja była dość dużą organizacją, dlatego że obejmowała, od strony zachodniej to sięgała po Grodzisk, Kuklówkę, Teresin, Szymanów, Niepokalanów, Błonie, a tu przez Warszawę – centrum i tak dalej – sięgała do rejonu Wawer, Anin, Międzylesie.<span style="font-weight: bold;"> I rozumiem, że to jakoś tak było, że tutaj w centrali kształcono tam, powiedzmy, paręnaście osób i one gdzieś tam dalej to niosły? Kolejne spotkania organizowały?</span> Tak. I duża część członków tej organizacji to byli harcerze z czasów okupacji albo już powojenni harcerze. Na przykład całe drużyny były z Anina, z Wawra – to nimi kierował ten Rak. Poza tym było dużo chłopaków z rejonu Błonia. Zresztą ten Władek Jaworski, ten drugi szef tego całego ruchu, pochodził z Błonia, on się urodził w Błoniu, mieszkał w Błoniu. Więc z tamtego rejonu było dużo chłopaków. Pamiętam z Szymanowa był taki Jurek ? Strelał. On był uczniem gimnazjum tego kolejowego na Chmielnej, było takie o starych tradycjach z carskich czasów jeszcze technikum kolejowe, doskonałych fachowców kształciło. No to był ten właśnie Jurek Strelał. On z Szymanowa.
    </section>
    <section>
        <time>24459</time>Był chyba z Szymanowa też Grzesiek Kruczyński, Jurek Tyszkowski, z Płochocina chyba Piotrek Głowacki, później Andrzej Siwiec, działacz harcerski z Grodziska, z Kuklówki, z tamtego rejonu, Radziejowice, Grodzisk. No i bardzo dużo było studentów tu z uczelni warszawskich, trudno wszystkich wymieniać, ale na przykład Janek Kisiel z takiego ukraińskiego rodu wojewodów Kisielów, to on brał żywy udział w tym wszystkim. ? Pryzińscy z Ostrowi Mazowieckiej byli, oni tam kierowali też tymi jednostkami z tamtego rejonu. Później był Staś Kołodziej, Heinrich Rysiek – on chemię skończył, do dziś dnia się spotykamy – później ? Julek [Jurek] Grynkiewicz, doskonały technik budowlany, architekt, też się do dziś dnia widzimy z nim. <span style="font-weight: bold;">A ci koledzy, z którymi, Pan mówi, że pisał Pan sam, natomiast powielaliście razem. Interesuje mnie, jak to powielanie wyglądało, z kim Pan to robił, gdzie?</span> Nie było żadnych wtedy ksero, więc po prostu pisało się na maszynie przez kalkę, sześć najwyżej egzemplarzy wychodziło przez kalkę.
    </section>
    <section>
        <time>24573</time>To podkładało się między strony. Nie wiem, czy pani... <span style="font-weight: bold;">Wiem, jak wyglądała kalka i jeszcze maszyny do pisania. Aż tak młoda to ja nie jestem. Natomiast myślałam, że mieliście taki powielacz?</span> Nie. Może ktoś miał, ale ja tego nie spotkałem, nie widziałem tego. I pisało się na maszynie sześć egzemplarzy, dostawało sześciu kolegów te sześć egzemplarzy, oni przepisywali gdzieś na własną rękę, znowu tam w tych sześciu czy pięciu egzemplarzach, rozdawali już tym zainteresowanym, niekoniecznie do przepisania, ale do przeczytania. No więc to było tak, w ten sposób to było prowadzone. <span style="font-weight: bold;">I zajmował się tym Pan przez całe studia, od czasu kiedy się Pan włączył w 1949 roku? </span>No zajmowałem się tym. Czasami proszono mnie o zastępstwo, żeby w jakichś innych sprawach, na przykład czy tam nie było tego harcmistrza jakiegoś, tam już nie pamiętam, od sprawy broni, czy mógłbym pokazać, jak rozłożyć i złożyć pistolet.
    </section>
    <section>
        <time>24656</time>To te rzeczy każdy młody chłopak w tym czasie to miał w małym palcu. To wiem, że pojechałem, pokazywałem, jak to się robi. No więc takich interwencyjnych tych było z różnego zakresu, oczywiście. Ale w zasadzie, głównie zajmowałem się sprawami tymi, że tak powiem w cudzysłowie, ideologicznymi.<span style="font-weight: bold;"> I jak to się stało, że został Pan aresztowany i w którym to było roku, od razu zapytam?</span> Był taki jeden z harcerzy w tym naszym ruchu, który miał jakieś bardzo duże załamanie nerwowe, psychiczne, w ogóle był taki trochę dziwny. I podobno, bo to nie ja, to była zupełnie inna grupa, inna drużyna, i on postanowił czy popełnić samobójstwo, czy coś, tam chyba wchodziła w grę jakaś dziewczyna, on się kochał jakoś tam nieszczęśliwie, tam się u niego złożyło parę różnych rzeczy. I on z jakiejś takiej wściekłości, załamania, może ta dziewczyna należała do tego ruchu naszego, dość że on – prawdopodobnie tak, dokładnie nie wiem – i on zadenuncjował w bezpiece.
    </section>
    <section>
        <time>24766</time>I zaczęły się aresztowania, najpierw w jego środowisku, później to się przeniosło na środowisko w Aninie tych harcerzy, później...<span style="font-weight: bold;"> A zaczęło się? W którym środowisku on był? Gdzie to było?</span> To było środowisko, o ile pamiętam, bo to też ja go osobiście nie znałem. A może raz był gdzieś na zebraniu. Przecież wszyscy ze sobą się nie znali po nazwisku. Może był na jakimś spotkaniu, na którym ja byłem. W każdym razie to było, o ile dobrze pamiętam, gdzieś z rejonu Anina, drużyna anińska, chyba to było w tamtym środowisku. I te aresztowania zaczęły obejmować coraz większą grupę. Kiedy zaczęły się w Warszawie te aresztowania, to też były robione głupio, dlatego że nie jednocześnie, a stopniowo. Tak że wszystkie kompromitujące materiały, jakie mogłyby spowodować te zwiększenie kary czy coś, to to wszystko było pousuwane, pochowane, poniszczone. Tak jak mówiłem, matka wyrzuciła te... <span style="font-weight: bold;">Czyli Pańska matka najpierw wiedziała, zanim Pan się dowiedział czy Pan został zatrzymany... </span>Myśmy wiedzieli, że to już jest sprawa dni, kiedy zostali moi najbliżsi koledzy zaaresztowani – Rysiek Heinrich, Staś Kołodziej – to już było wiadomo, bo takie było tempo tych aresztowań, że za dwa, trzy dni przyjdą aresztować.
    </section>
    <section>
        <time>24879</time>I ja już nie pamiętam, czy to matka prosiła, żeby dać te moje materiały, że zniszczy, czy po moim aresztowaniu to zrobiła, dokładnie już tego nie pamiętam. W każdym razie, to co tu jest w tych teczkach teraz odtworzone, to to było albo tuż przed moim aresztowaniem, albo zaraz po było zniszczone. <span style="font-weight: bold;">A te zeszyty były gdzieś poza domem, że ocalały?</span> A te zeszyty były w domu, tylko... <span style="font-weight: bold;">Mama nie wiedziała, że to to?</span> Mama nie wiedziała, że to to. Natomiast ja wiedziałem o tym, że są niektóre jeszcze rzeczy niezniszczone, na przykład książki, za które można było siedzieć, nie są zniszczone – i zresztą mam je do dziś. I kiedy mnie zaaresztowali, to pytali mnie, to jedno z pierwszych pytań było, czy ja się spodziewałem aresztowania? Powiedziałem –<span style="font-style: italic;"> Oczywiście, przecież prawie wszyscy koledzy już są zaaresztowani. A kiedy aresztowaliście tam przedwczoraj czy</span> – tam już nie pamiętam – <span style="font-style: italic;">trzy dni temu Stasia Kołodzieja i Ryśka Heinricha, to już wiadomo, że zaaresztujecie i mnie.</span> – <span style="font-style: italic;">No to co? To żeście się przygotowali do tego aresztowania? Pewnie co trzeba, to żeście zniszczyli?</span> Ja mówię – <span style="font-style: italic;">Tak.</span> I nie było rewizji u mnie w domu.
    </section>
    <section>
        <time>24983</time>Tak że to było zniszczone niepotrzebnie. <span style="font-weight: bold;">Kiedy Pan został aresztowany?</span> To był 4 listopad 1952 roku we Wrocławiu. Bo to był ostatni rok studiów, w tym czasie studia trwały trzy lata, inżynierskie. Skrócono dlatego, że był tak wielki brak inżynierów, że nie można sobie było pozwolić na to, żeby studia trwały pięć lat – trwały trzy lata. Z tym że u mnie to było po czterech latach, bo ja wydział zmieniłem, to mało ważne. <span style="font-weight: bold;">To wrócimy jeszcze do studiów jako takich, jako nauki. </span>I zostałem zaaresztowany w 1952 roku we Wrocławiu w czasie praktyki dyplomowej. Ja już skończyłem studia i miałem jako temat dyplomowy „Ujęcie wody i stacje filtrów we Wrocławiu”. I mieszkałem we Wrocławiu cały czas tej praktyki dyplomowej. I tam mnie zaaresztowano w budynku Urzędu Miasta we Wrocławiu.
    </section>
    <section>
        <time>25085</time>Zawieźli mnie do dawnego budynku gestapo na Podwalu Świdnickim, tam było wstępne przesłuchanie. A z Wrocławia przewieźli mnie pociągiem do Warszawy. I tu najpierw siedziałem w ministerstwie w Alejach Ujazdowskich dobę – tam gdzie jest teraz Ministerstwo Sprawiedliwości – to była bezpieka, Ministerstwo Bezpieczeństwa Publicznego. To tam siedziałem dobę i stamtąd mnie przewieźli na Pragę na Sierakowskiego do Wojewódzkiego Urzędu Bezpieczeństwa. On się mieścił w budynku przedwojennego akademika żydowskiego. Stoi do dziś dnia, bardzo ładny budynek. I tam chyba z miesiąc byłem, aż wreszcie przewieźli do tak zwanej Warszawy III, „Toledo”. Tak nazywali więźniowie te więzienie na 11 Listopada na terenie koszar wojskowych.
    </section>
    <section>
        <time>25172</time>Tam z tyłu w głębi był budynek duży przedwojenny, to było przedwojenne więzienie wojskowe, dla żołnierzy. Teren ogrodzony, wieżyczki. I tam przesiedziałem już do wywózki do obozu. <span style="font-weight: bold;">Czyli kiedy Pan był aresztowany, był Pan przesłuchiwany we Wrocławiu, później przesłuchiwany...</span> We Wrocławiu tylko głównie wstępne takie przesłuchanie. Głównie polegało to na sprawdzeniu tożsamości, czy ja to ja, to – nazwisko, urodzenie, miejsce. O, takie administracyjne te czynności. <span style="font-weight: bold;">I później w tym Urzędzie Bezpieczeństwa tutaj w Śródmieściu i na Pradze był Pan przesłuchiwany. A później już do tego więzienia Pan trafił... </span>Z Wrocławia mnie przewieźli, jak mówiłem, w Aleje Ujazdowskie, ale w Alejach Ujazdowskich nie byłem w ogóle przesłuchiwany. Tylko tam mnie przetrzymali dobę w takiej małej komórce pod schodami chyba, bo miała skośny dach, w piwnicy.
    </section>
    <section>
        <time>25253</time>I to była doba. I stamtąd mnie przewieźli na Pragę do Urzędu Wojewódzkiego, i tam już byłem przesłuchiwany. I przesłuchiwał mnie taki porucznik Wojewódzki – Franciszek Wojewódzki. Z tym że trzeba już od razu powiedzieć, że ten okres takich najgorszych przesłuchiwań, to znaczy tortury, bicie, to już w tym czasie tego nie było. Bo była słynna ucieczka Światły. Nie wiem, czy słyszała pani – Światło. To był pułkownik bezpieki (pisze o tym Terlecki w swojej książce o nim), to była jedna z najbardziej wstrętnych postaci – tak jak Fejgin, Różański, całe te towarzycho – który osobiście raczył wyrywać paznokcie czy łamać palce tam, czy coś takiego. Taki zbir pierwsza klasa. I później coś się stało, jakieś tam były wewnętrzne porachunki – to niech pani przeczyta Terleckiego „Miecz i tarcza...”, taka książka jest, on tam opisuje te rzeczy – i on uciekł na zachód. Wyjechał, dostał polecenie czy sam sobie zorganizował wyjazd służbowy do Berlina. Berlin był w tym czasie podzielony na dwie części – ta ruska część i amerykańska, francuska, angielska.
    </section>
    <section>
        <time>25366</time>Wyjechał służbowo i w czasie tego wyjazdu uciekł. I zgłosił się do Amerykanów i jako wielki patriota oburzony sytuacją w kraju, że tu Ruscy rządzą, Żydzi rządzą – chociaż sam był Żyd – że on boleje nad tym, on chce poprawy. I on miał cykl odczytów w Głosie Ameryki i chyba w radiu Wolnej Europy. I on demaskował, po nazwisku, jakie stanowisko, gdzie kto mieszka, wszystko to on w tych audycjach podawał. I nasi ci tu w kraju, ta bezpieka zaczęła trochę robić w spodnie, bo sobie przypomnieli, że był taki Franz Kutschera, który rozstrzeliwał i torturował, i dostał kulę w łeb od akowców w Alejach Ujazdowskich. I sobie przypomnieli o tym, i uspokoili się. I w tym czasie już tych tortur nie stosowano. Tak że w stosunku do nas ani jeden z naszych tych kolegów nie był torturowany czy bity. Może jeden, może Władek? Ale to by powiedział. Nic takiego nie było.<span style="font-weight: bold;"> Czyli w jaki sposób wpływano na to, czy Panowie coś powiedzą?</span> Bardzo prosto. Po prostu nie miało znaczenia żadnego to, co się mówi. To była formalność, czy ja mówiłem tak, czy mówiłem inaczej, to notowano, ale w wyroku czy w raportach oficerów śledczych treść była zupełnie taka, jaką sobie życzyli.
    </section>
    <section>
        <time>25489</time>Były raporty, które mnie odczytywano, oficer śledczy, i dawał do podpisu. To się pokrywało mniej więcej z tym, co mówiłem, to podpisywałem. Ale później, tak przekonałem się, że to wszystko było zmieniane i w wyroku oparto się na tych zmienionych relacjach. <span style="font-weight: bold;">Czyli ten Pański podpis był gdzieś podrabiany, podczepiany w jakiś sposób czy go w ogóle nie było?</span> Nie, ja myślę że po prostu mój podpisany tekst, to co napisał oficer śledczy w czasie przesłuchania, został czytany przez kierownika śledztwa. Był nim taki Ćwik, zbir ostatniej kategorii. Nie miał nawet twarzy, tylko taka morda była jakiegoś degenerata, straszny typas. Więc on na pewno czytał to i sam sporządzał jakąś notatkę dla władz sądowych, dla wojskowego sądu. Ja myślę, że taki to był przebieg, bo to, co czytał prokurator, nie miało żadnego związku z tym, co było w moich zeznaniach czy w czyichkolwiek.
    </section>
    <section>
        <time>25579</time>Te zeznania były takie, a sąd miał materiały i uzasadnienie dawał zupełnie inne. Czyli ktoś, w tym przypadku mógł być tylko kierownik śledztwa, musiał przekazywać sądowi inne relacje, które on sam wydumał. I zresztą taki kierownik śledztwa miał bardzo duże szanse, bardzo duże możliwości, bo nawet mógł sugerować, jaki wyrok ma sąd wydać, oni na ogół ustalali. Sugerował sądowi, jaki ma być wyrok, więc to, co ludzie zeznawali, co koledzy zeznawali, to nie miało wpływu na wyroki. <span style="font-weight: bold;">Tak zapytam, dlaczego Pan stawał przed sądem wojskowym, dlaczego to był sąd wojskowy? </span>Dlatego że to uznano za organizację wojskową. Wtedy każda organizacja – chociaż raczej można by powiedzieć, nawet w większości przypadków to były stowarzyszenia – ale to wszystko, ponieważ miało charakter antykomunistyczny, to było uznawane za działalność antypaństwową, za działalność, która dąży do obalenia ustroju komunistycznego i tym samym podlega sądom wojskowym.
    </section>
    <section>
        <time>25683</time>No i dlatego byliśmy wszyscy sądzeni z kodeksu, z KKWP, Kodeksu Karnego Wojska Polskiego. I sądy były i sąd wojskowy to rozpatrywał.<span style="font-weight: bold;"> I ten sąd miał miejsce przed Pańskim trafieniem do tej Warszawy III, tak? </span>Nie, nie. <span style="font-weight: bold;">Czy jeszcze w trakcie tej Warszawy III trwały przesłuchania?</span> Na Sierakowskiego siedziałem dość krótko, z miesiąc czasu i tam były przesłuchania. Później mnie skierowano do tej Warszawy III i w Warszawie III toczyły się główne przesłuchania, tam na 11 Listopada. I to trwało z pół roku. I sprawa była w maju 1953. <span style="font-weight: bold;">Ja jeszcze zapytam à propos tych przesłuchań. Jeżeli tak nie miało znaczenia, co Pan powie, to dlaczego te przesłuchania trwały tyle czasu? Czy nalegali, żeby Pan coś powiedział, czego Pan nie chciał powiedzieć? </span>Mnie się wydaje, że tak. Głównie ich praca polegała na tym, żeby jak największą liczbę osób obciążyć, że to było to. Poza tym chyba liczyli im od godzin przesłuchania, bo na przykład wzywano mnie w nocy na przesłuchanie.
    </section>
    <section>
        <time>25778</time>Przesłuchiwał mnie taki – wszystko to pseudonimy były – nazywał się porucznik Mirosław Chrześcijański. Bo to był ruch, ten nasz, chrześcijański, więc tak się nazywał. I zadał dwa., trzy pytania. Tam godzina pierwsza w nocy czy coś – <span style="font-style: italic;">No to co? Nie przyznajecie się? </span>Ja mówię – <span style="font-style: italic;">No wszystko co wiecie, to już wiecie. Co tu jeszcze dalej mówić? </span>– <span style="font-style: italic;">Aha</span>. Po czym otwierał szufladę, w szufladzie miał książkę i czytał. A ja siedziałem na stołku. I co jakiś czas wpadał tylko ten szef śledztwa Ćwik. To o nim to trzeba opowiedzieć, bo to odrębna historia, bardzo ciekawa i groźna. Wpadał, to wtedy zatrzaskiwał szufladę ten oficer śledczy i krzyczał –<span style="font-style: italic;"> No co?! Nadal gęby nie chcecie otworzyć! Nadal nic nie chcecie powiedzieć!</span> No więc ten tu chwilę postał, ten pokrzyczał. <span style="font-weight: bold;">Czyli tak jakby niektórzy traktowali to jak zwykły zawód, a niektórzy byli zaangażowani emocjonalnie, tak jak ten przewodniczący temu śledztwu?</span> Tak można by powiedzieć, że niektórzy traktowali to po prostu i chyba sobie zaliczał godziny od tego śledztwa, tak przypuszczam. Bo mogłem siedzieć cztery godziny na przykład tak – więc on chyba zaliczał sobie to – na tym stołku. Natomiast jeszcze, kiedy coś chcieli wymusić i wydusić, to stosowali karę karca – do karca skierowywali.
    </section>
    <section>
        <time>25905</time>To polegało na tym, że była cela bez stołka, bez łóżka, po prostu nic, zero – betonowa podłoga i surowe ściany takie z cegły, nieotynkowane i okno bez szyb, nieogrzewane pomieszczenie. I wtedy skierowywali do karca na przykład na 24 godziny i tam się siedziało, dostawało się tylko wodę i kromkę chleba taką na ten cały czas. To raz siedziałem w takim karcu, jak nie chciałem tam czegoś, już nie pamiętam czego, powiedzieć. To była ta kara karca, to się nazywało karzec. To też tego chleba zjeść nie było można, dlatego że zalecenie było więźniarskie, że nie będzie się stać całe 24 godziny, trzeba usiąść. W związku z tym tą kromkę chleba rozłamywało się na pół, jedną pod tyłek, a drugą pod plecy. Jak się siadało na betonowej podłodze, to podkładało się kawałek tej kromki, drugą pod plecy. To wtedy nie tak ziębiło. Bo to był luty, to było minus tam coś 15 stopni i tyle było w karcu, bo nie było szyb w oknie, a siedziało się w koszuli, więc to było trochę zimno. Ale tego, żeby bić czy coś, to już tych rzeczy nie było. To była w tym czasie najsurowsza kara.
    </section>
    <section>
        <time>26034</time><span style="font-weight: bold;">Ale nie pamięta Pan, jaka informacja, nawet rodzaj informacji, nieujawnienie tego było warte, żeby przesiedzieć w ten sposób?</span> Mnie się zdaje, że... niech sobie dobrze przypomnę... chodziło o to, już nie pamiętam nazwiska, czy ten i ten bywał na tych spotkaniach. I ja, prawdę mówiąc, nie znałem wszystkich, nie wiedziałem. I kiedy się skończyło, to oni mnie wzięli z powrotem na przesłuchanie, kiedy kara karca się skończyła, wzięli na przesłuchanie i odczytali zeznanie mojego kolegi, gdzie on w tym zeznaniu podał, że ten i ten, nie pamiętam nazwiska, że brał udział w spotkaniach. I powiedzieli, czyje to zeznanie i pokazali. Rzeczywiście, ja znałem charakter pisma, to wiedziałem, czyje to jest zeznanie. No więc wtedy powiedziałem – <span style="font-style: italic;">Widocznie był, nie przeczę, bo wszystkich nazwisk i wszystkich osób nie znałem.</span> I na tym to się skończyło. A ten Ćwik, to jest warte powiedzenia, wart jest kilku słów. On był przed wojną w komunistycznej organizacji, był w tej KPP czy jak to tam się nazywało. I za Niemców jego zadaniem było wejść do polskich organizacji partyzanckich – jakiejś partyzantki akowskiej – i ją rozpracować, i likwidować. I on był na Podlasiu w jakiejś organizacji akowskiej, której dowódcą był porucznik Anders.
    </section>
    <section>
        <time>26170</time>Ale nie Anders ten, co to w Rosji był – Armia Andersa i Monte Casino – to nie ten, tylko inny oficer o tym samym nazwisku. I on był właśnie u tego Andersa. I utrzymywał kontakt między partyzantami w lesie a miasteczkiem. I zadenuncjował wszystko – kto, gdzie, jakie mają plany, gdzie się ukrywają, gdzie mają te spotkania, tak że całe te towarzycho zostało zaaresztowane przez Niemców. I część się uratowała, uciekła z okrążenia, a większość rozstrzelali. Później miał drugi taki sam wypadek z inną tą akowską drużyną, też taką kompanią. Też zadenuncjował Niemcom i też Niemcy zlikwidowali tą kompanię. A po wojnie pracował w Urzędzie Bezpieczeństwa. I w jego ręce wpadł ten właśnie Anders, który wiedział dokładnie o wszystkich jego wyczynach. Więc czuwał osobiście nad śledztwem tego porucznika Andersa i zażądał dla niego – właśnie stąd mówię, że mogli żądać wyroków śmierci – i zażądał dla niego wyroku śmierci. I cudem ten Anders, bo na ogół akowców, którzy byli w partyzantce, to dostawali wyroki śmierci, i cudem ten Anders uniknął kary śmierci. I siedział z moim kolegą, przyjacielem Andrzejem Siwcem w więzieniu na Gęsiej. Tam były wielkie magazyny przedwojenne na terenie getta, miejskie.
    </section>
    <section>
        <time>26298</time>I po wojnie były przerobione na więzienie. Zresztą już Niemcy tam zaczęli wsadzać ludzi. I ten Anders tam właśnie siedział i stąd znam od Siwca, który z kolei razem siedział z tym Andersem, znam tą historię pana Ćwika. Ale co myśmy jeszcze tu mieli do powiedzenia? <span style="font-weight: bold;">Na razie jeszcze zapytam o ten pobyt w trakcie przesłuchania w więzieniu. Czy Pan był sam w celi czy Pan siedział z kimś? </span>Nie, to... cela, to była nieduża cela. Przed wojną to było przeznaczone na dwóch żołnierzy, taka jedna cela – łóżko jednopiętrowe, dwa miejsca. A w tym czasie, jak ja tam siedziałem, to siedziało sześć, siedem, osiem, nawet i dziesięć osób. To było tam jeszcze dostawione łóżko, jeszcze jedno piętro w górę i jeszcze na podłodze spali – takie sienniki rzucali na podłogę.
    </section>
    <section>
        <time>26368</time>A towarzystwo to było szalenie sympatyczne, bo siedział też ze szkoły tej, technikum kolejowego, Jurek Strelał w tej samej celi, później siedział profesor Uniwersytetu Poznańskiego, Zygmunt Rakowski, doskonały łacinnik, ale to klasycznego wykształcenia, humanista – łacina, greka, francuski, niemiecki perfekt, bo kończył uniwersytet we Wrocławiu za Niemców. To bardzo dużo ciekawych rzeczy opowiadał. Później taki porucznik policji przedwojennej, ? Wykusz. Później policjant powojenny, taki młody chłopaczek, Trzmiel się nazywał. To on siedział za jakąś bójkę i strzelaninę na Górnośląskiej. Pokłócił się z kolegą i tam była jakaś bójka i strzelanina między milicjantami, więc jego wsadzili za to. <span style="font-weight: bold;">Czyli w tej celi nie siedzieli wyłącznie więźniowie polityczni, tylko również tacy złapani za sprawy kryminalne? </span>Więc jeden był kryminalny, który miał prawdopodobnie, bo tego nie mówił, prawdopodobnie zabójstwo – Zadrożny.
    </section>
    <section>
        <time>26469</time>A reszta to byli ludzie wykształceni i tacy tylko polityczni. Jeszcze był ten Trzmiel za bójkę, strzelaninę z drugim policjantem. Czyli dwóch. A reszta to była politycznych. Taki był też ten... jak on się nazywał? A, przypomnę sobie. W każdym razie to była tak dość zmienna ta sytuacja. Najdłużej to ze mną siedział ten z mojej sprawy Jurek Strelał z tego technikum kolejowego i Zygmunt Rakowski, ten profesor. No więc tam do maja siedziałem w tym „Toledzie”. <span style="font-weight: bold;">Zaraz przejedziemy do tego procesu i dalszego ciągu, dobrze? Tylko jeszcze dokończę, bo ciekawi mnie, co Panowie robili między przesłuchaniami? To znaczy, czy wypuszczano Was na jakiś spacer, czy można było swobodnie rozmawiać, czy mieliście dostęp do literatury?</span> Dopóki było śledztwo, to były tylko dostępne książki z biblioteki więziennej, można było dostawać. To głównie były propagandówki takie tam marksistowskie.
    </section>
    <section>
        <time>26564</time>No więc to było. Prasy nie było. I raz dziennie był spacer, tak 15 minut spaceru po ogrodzonym terenie, może 20. Więc tylko były rozmowy, ale ponieważ każdy miał sporo rzeczy do powiedzenia, to te rozmowy były nawet dość ciekawe. Na ogół unikało się rozmów o swojej sprawie, o tym prawie nic się nie mówiło, prawie. Natomiast każdy miał różne inne – a to ze szkoły, z uczelni, z wakacji, z różnych tam jakichś, tych różnych wspomnień sporo. To na te tematy mówiło się dużo. I wizje były jeszcze nie tam jakieś o kobietach, bo to są bajki tam o tych, tych. Bo to jedzenie było więcej niż kiepskie, to było podłe i jedyne wizje, jakie myśmy mieli, to nie jakaś blondynka, tylko – <span style="font-style: italic;">Och! Jak bym zjadł pieczeń wołową z pyzami. – O nie, ja to bym wolał flaczki.</span> I tak można było przez półtorej godziny takiego rodzaju wizje sobie snuć.
    </section>
    <section>
        <time>26659</time><span style="font-weight: bold;">Jak to się stało, że śledztwo dobiegło końca? Czy już po prostu nie miał Pan nic więcej do dodania, czy oni się już wszystkiego dowiedzieli, czy o co chodziło? </span>Nie znaliśmy sytuacji, jaka jest wyżej. Mieli nasze zeznania i doszli do wniosku, że to wystarczy, żeby wsadzić. <span style="font-weight: bold;">Powiedzieli Panu, że to jest ostatnie przesłuchanie? </span>Nie. Tylko po jakimś czasie zawiadomili, że... chyba po jakimś czasie wezwali, żeby podpisać protokół jakiś końcowy. I to było wszystko. Coś takiego było, to dokładnie nie powiem. I później wezwali i powiedzieli, że – <span style="font-style: italic;">Dnia tego i tego macie sprawę w sądzie wojskowym na Koszykowej. </span>I rzeczywiście tam zawieźli samochodami na Koszykową, zaraz tam za Chałubińskiego kawałeczek. <span style="font-weight: bold;">Pana, pana Strelała – tak? – i... </span>Nie, mieliśmy sprawy oddzielnie. Nie trzymali w celi ludzi, którzy występują... bo jak była sprawa, to jedna wielka sprawa, ale była podzielona na grupki. Ja miałem razem z Ryśkiem Heinrichem, byłem podzielony. To musieliśmy siedzieć oddzielnie.
    </section>
    <section>
        <time>26760</time>A ten Strelał, choć był z naszej sprawy, miał znowu sprawy z tymi z Szymanowa, z Teresina. I od nich był oddzielony, ale ze mną mógł siedzieć. Więc to była taka selekcja dość wybiórcza – ze mną mógł siedzieć, ale nie mógł siedzieć z tymi ze swojej miejscowości. <span style="font-weight: bold;"> Ale w sądzie spotkał się Pan z jakimiś ludźmi z tej organizacji? Na ławie oskarżonych razem z Panem ktoś siedział czy był Pan jeden? </span>Nie. We dwóch żeśmy siedzieli – Rysiek Heinrich i ja. No i żeśmy dostali po osiem lat więzienia. <span style="font-weight: bold;">A w ogóle dano Wam dojść do słowa? Mieliście adwokata? Była jakaś mowa prokuratorska?</span> Był adwokat, tak. Prokurator oczywiście bardzo kwieciście i bardzo ładnie występował. A mieliśmy adwokatów, moim był Nowogródzki chyba, taki znany adwokat. To matka go wynajęła. Można było wziąć adwokata, lista była adwokatów dopuszczonych do spraw, z tej listy można było wziąć adwokata.
    </section>
    <section>
        <time>26844</time>Ale to nie miało większego znaczenia, to co adwokat mówi. Adwokat w ogóle nie poruszał istoty sprawy, że pogadanki o wykształceniu w moim przypadku nie mają nic wspólnego z dążeniem do obalenia ustroju Polski Ludowej. To o tym się nie mówiło, tylko że młody wiek, że zagubiony, że zły przykład. O, tego rodzaju, picu picu mój księżycu. Ale te rzeczy nigdy nie miały nic wspólnego z wyrokiem, bo wyrok już był z góry przesądzony, to zawsze już było wiadomo. <span style="font-weight: bold;">Długo trwała ta rozprawa? Była jedna, kilka?</span> Nie, jedna. To było seryjne wszystko – wystąpienie prokuratora, wystąpienie adwokata i krótka narada sędziowska. W sumie to trwało, bo ja wiem, z półtorej godziny może. I z powrotem do więzienia na 11 Listopada, do tak zwanego „Toleda”. <span style="font-weight: bold;">A jaki Pan dostał wyrok, przepraszam?</span> Osiem lat. I tam w tym „Toledzie” siedziałem, bo to różnie było, do 23 grudnia. A w maju była sprawa. <span style="font-weight: bold;">1953 roku? </span>Do grudnia 1953. Sprawa była w maju 1953, a siedziałem tam do grudnia 1953. I w grudniu, dzień przed Bożym Narodzeniem wywieźli nas do obozu w Piechcinie tam do tych kamieniołomów.
    </section>
    <section>
        <time>26962</time>To znaczy, wywieźli mnie, tam trafiliśmy – ja, Rysiek Heinrich, Grynkiewicz Julek i jeszcze ktoś, już nie pamiętam. Czterech nas. Ale później też, ten Rysiek Heinrich zachorował, bo praca pod skałą była niesłychanie ciężka, trudna. Norma wynosiła 16 ton, a przed wojną górnik czy węglarz, który rozwoził węgiel, trzy tony jak dziennie rozniósł czy wyrąbał, to był dobry, był bohater. <span style="font-weight: bold;">Czyli Panowie dostawali kilof i mieliście... proszę powiedzieć dokładnie.</span> Zaraz powiem. No i tu była norma 16 ton dziennie. I ten Rysiek Heinrich bardzo szybko zachorował, to wtedy go przerzucili do lżejszej pracy do obozu w Potulicach. Też był tam wielki obóz, takie tam były pracownie stolarskie, robili jakieś szafki, krzesła, stoły i tak dalej. <span style="font-weight: bold;">Pan powiedział „praca pod skałą”. Ja bym chciała, żeby Pan rozszerzył, co to znaczy. Myślę, że nikt poza Pańskim pokoleniem nie wie. </span>To kamieniołom. Teren jest zupełnie płaski, wielki, pole. Tam były Kujawy, to pole wielkie. I w pewnym miejscu ziemię się wielkimi spychaczami zgarnia – to geologowie ustalają, w którym miejscu – i jakieś dwa metry pod ziemią jest lita, równiusieńka skała, wapień.
    </section>
    <section>
        <time>27086</time>To osadowe skały, dawniej tam było morze czy wielkie jakieś jezioro musiało być. I te skały szły w głąb ziemi. I był otwór zrobiony w tej skale. Takich otworów było więcej, ale tam, gdzie ja pracowałem, no to gdzieś miał długość ze 300 metrów, 400, na szerokość ze 200 może, coś takiego. I schodziło się po schodkach na dół – samochodami z obozu nas przywozili tam codziennie – i były szyny kolejki takiej, te kipy, to się wywracało, takie żelazne wózki. Podjeżdżało się tym wózkiem pod skałę, bo to pionowo w górę, to na głębokość to było, ja wiem, tak jak dziesięciopiętrowy dom, więcej, bo to już przedwojenny był kamieniołom, więc tam już ta dziura to była wyrobiona – może był jak dziesięciopiętrowy dom, może trochę więcej. I ci wolnościowi pracownicy, tak zwani strzałowi, wiercili dziury w tej skale, zakładali ładunki wybuchowe i odstrzeliwali. I te kawałki skał spadały na dół. I tutaj trzeba było albo ręcznie, albo łopatą, albo widłami ładować do tego wózka, który podciągało się pod skałę.
    </section>
    <section>
        <time>27207</time>Bo tu ściana pionowa, tylko to, co odstrzelone, to leżało na ziemi. To podjeżdżało się jak najbliżej i się ładowało. Jak się naładowało, odstawiało się wózek na tor, ? , brało się drugi wózek. A tam już ktoś inny ten wózek pchał pod tak zwany wyciąg. I jak zebrało się pięć czy sześć wózków, sczepiano je razem i była lina z góry – tam, het na górze, był wyciąg, silnik elektryczny o dużej mocy, koło zamachowe, koła takie i lina była spuszczona aż na dół do wykopu. Tu się zaczepiało te wózki i wtedy one były wyciągane na górę wyciągiem na tak zwany podest. I tam się je rozdzielało na różne tory, w zależności od tego, czy był gruby kamień, czy drobny, to na ten tor czy na inny tor. I tam już te wózki były przeciągane kolejką elektryczną do tych wagonów już kolei szerokotorowej.
    </section>
    <section>
        <time>27295</time><span style="font-weight: bold;">I mówi Pan, że norma na jednego mężczyznę to było 16 ton. To ile takich wózków, można to jakoś obrazowo?</span> Tonowych to było 16. A były drugie wózki, mniejsze, 700-kilogramowe, to trzeba było ich 22 załadować. <span style="font-weight: bold;">I to było realne? Dało się to zrobić? </span>Dla mnie, ja ładowałem nie 22 wózki, a 16, 15, 17. <span style="font-weight: bold;">W jakich godzinach Panowie pracowali? </span>Od rana. To była na trzy zmiany praca, to zaraz powiem. Ale tych wózków, tych 700-kilogramowych, zamiast 22 ładowałem tam te 16, 17. Ale większość to byli górnicy, ze Śląska dużo było górników, to oni ładowali nawet więcej niż 22 wózki, ładowali po 25 wózków. <span style="font-weight: bold;">A przepraszam, ci górnicy to też byli więźniowie polityczni? </span>Tak, tak. Bardzo dużo z nich. Na przykład przed wojną nie wliczano czasu dojścia do wykopu, do wyrobiska... wliczano czas dojścia, jak on wsiadł w windę, zjeżdżał na dół i szedł kilometr jeszcze do wyrobiska, to to już wliczano do czasu pracy.
    </section>
    <section>
        <time>27393</time>Natomiast po wojnie czas pracy liczył się nie kiedy on jechał windą i tam szedł kilometr czy dwa korytarzem pod ziemią do wyrobiska, tylko kiedy on się tam znalazł przy wyrobisku. Od tego momentu im liczono czas pracy. I oni się przeciwko temu buntowali. Buntowali się przeciwko wielu różnym rzeczom, ale to ja daję przykład. I to było traktowane jako działalność antypaństwowa, że jest wróg narodu, że wróg ludu, że jest wroga propaganda i tak dalej. I w związku z tym dostawał wyrok na przykład trzy lata i szedł do kamieniołomu do roboty. Więc takich górników to było – Maks Tomaszewski był, Alfred Wieczorek, później Czesio Jóźwiak. Było ich tam sporo, tych górników. To oni wyrabiali te. Ale obok byli inni, na przykład pan sędzia ? Bójwicz był, to nie wyrabiał. Ja – no te 17 wózków to i tak była bardzo dobra norma. Później był taki Dowgiałło czy coś, dziennikarz, też nie wyrabiał. Ale w sumie ci górnicy tyle nadrobili, że ta norma dzienna była wyrobiona.
    </section>
    <section>
        <time>27487</time><span style="font-weight: bold;">A czy personalnie byliście jakoś rozliczani z tego, ile zrobicie? </span>Tak. Byliśmy rozliczani. Zaraz... żebym nie skłamał... Nie. Indywidualnie nie byliśmy... Zaraz, jak to było? W każdym razie, jeśli ktoś wyrobił 115% normy, to wtedy dzień kary liczył mu się za dwa dni. Czyli bardzo to ludzi mobilizowało, bo to skracało o połowę wyrok. I ja miałem te 115% normy wyrobione, czyli musieli liczyć wynik całej brygady. Nie indywidualnie, tylko brali widocznie wynik całej tej brygady. <span style="font-weight: bold;">Miałam jeszcze się dowiedzieć od Pana, jak to było godzinowo? </span>Osiem godzin pracy i były trzy zmiany, z tym że były te zmiany... te zmiany ulegały zmianom , więc powiedzmy dwa miesiące pracowało się od ósmej czy tam od siódmej do tej godziny, później następne dwa miesiące czy trzy pracowało się od drugiej do wieczora, a jeszcze później przerzucano nas na nocną zmianę, tak że przy świetle, przy reflektorach się pracowało. Tak że to były zmienne te godziny. <span style="font-weight: bold;">Miał Pan jeszcze siłę na cokolwiek innego później?</span> Nie, to nie było mowy o tym, żeby... to się przychodziło całkowicie zmęczonym, zupełnie skonanym.
    </section>
    <section>
        <time>27617</time><span style="font-weight: bold;">A w jakich warunkach mieszkaliście po pracy?</span> To były drewniane baraki z maleńkimi oknami, z dziurawymi dachami, z taką podłogą z desek. O, tu jest po wojnie wyremontowany dom, nie było parkietów, to kładli deski. To z takich desek były podłogi, z tym że już były w stanie rozpaczliwym, popróchniałe, miejscami dziury, to było trochę szczurów. I umywalnie to były takie koryta długie na cztery metry, pod ścianami i krany, ale tylko z zimną wodą. Ponieważ te pomieszczenie było nieogrzewane, to w zimie te krany zamarzały, te przewody zamarzały i wody nie było, w ogóle nie było mycia. Dopiero, jak się szło do łaźni raz w tygodniu, to tam była ciepła woda, dopiero można było się umyć. <span style="font-weight: bold;">Jak się dawało przeżyć zimę w nieogrzewanych barakach przy takiej ciężkiej pracy?</span> Barak był ogrzewany. Ja mówię – łazienki były nieogrzewane, tam, gdzie zamarzała woda, nie można się było myć.
    </section>
    <section>
        <time>27704</time>Ale w tych był piec żelazny, taki na węgiel. Dyżurny przynosił drzewo, rozpalał ogień, przynosił z hałdy węgiel w kubłach i palił to. Ale to jeden taki pokój, jedna sala, to był jak trzy te pokoje razem albo więcej. Było ze dwudziestu ludzi, może trzydziestu na takiej sali. <span style="font-weight: bold;">Powiedział Pan, że trafił Pan tam na chwilę przed Gwiazdką. Czy w ogóle dawało się jakoś tam obchodzić, obchodziliście w jakiś sposób święta religijne?</span> Nie. Jak żeśmy przyjechali dzień przed Gwiazdką, to w Wigilię żeśmy sobie złożyli życzenia, ale to znaczy ja Ryśkowi i Julkowi. I oni mnie. Bo to byliśmy kolegami, od lat znaliśmy się. Ale tak, żeby z innymi – myśmy się z nimi nie znali, to byli dla nas obcy ludzie. A oni też, nie pamiętam, chyba nic nie robili, chyba nic tam takiego nie działo się. To było towarzycho zbyt zmęczone.<span style="font-weight: bold;"> </span>
    </section>
    <section>
        <time>27790</time><span style="font-weight: bold;">Byliście pilnowani przez strażników więziennych?</span> Tak. Cały obóz był otoczony – podwójne druty kolczaste, wieżyczki i psy. I patrole, oprócz tego, że siedzieli na wieżyczkach, to między tymi dwoma ogrodzeniami chodziły patrole z psami. Tak że stale wokoło kilka takich patroli nieustannie krążyło. Więc całe te miesiące, przy czym jeszcze to zima, mróz, a my byliśmy tylko w tym drelichu – koszula płócienna i drelichowa bluza. Byliśmy spoceni strasznie, ale to był mróz minus dziesięć, minus piętnaście stopni, no i mniej też – takich znowu trzydziestostopniowych nie było mrozów czy dwudziesto, pamiętam. Ale wystarczyło, że ten pot zamarzał na plecach, tak że ubrania, plecy, biodra to były pokryte skorupą lodu, który się tworzył z potu, że pot zamarzał. To później w baraku się tą skorupę odwalało... <span style="font-weight: bold;">No dobrze, to ludzie musieli ciężko chorować i umierać, bo to po prostu niemożliwe... </span>No więc mój kolega bardzo szybko, Rysiek Heinrich, zachorował.
    </section>
    <section>
        <time>27892</time>Zupełnie było z nim bardzo kiepsko, to go zabrali do Potulic. I niech pani sobie wyobraża, że nie było żadnej jakiejś ciężkiej choroby, oprócz jakiegoś kataru czy przeziębienia. Było potworne zmęczenie, a nie było chorób. Ale na szczęście, to co ja opowiadam, to były rzeczy naprawdę koszmarne, to trwało jakieś trzy czy cztery miesiące, pracowałem. <span style="font-weight: bold;">Czyli koło marca, kwietnia Pan przestał tam być? </span>Tak. I obowiązywała rotacja, tam były różne funkcje, bo te kamienie wjeżdżały w wózkach na górę, te wózki spod skały trzeba było dopchać do tego wyciągu – to byli dopychowi, więc to już inna funkcja. Później trzeba było na górze odpiąć wózki, które wjeżdżały na górę i skierować na odpowiedni tor – to byli podestowi. Później niektóre szły na tak zwaną sortownię, na mniejsze rozmiary ten wapień. To niektórzy pracowali w sortowni – to jeszcze była inna funkcja. Później byli pracownicy na rampach kolejowych. Później byli pracownicy, którzy odgarniali ziemię, ten wykop się przesuwał coraz dalej, więc spycharki odsuwały ziemię na hałdy – to były wielkie hałdy ziemi, góry takie, jak u nas na Szczęśliwicach ta górka narciarska – takie góry były, te spychacze spychały, żeby odsłonić skałę.
    </section>
    <section>
        <time>28014</time>I tą ziemię przewoziła kolejka elektryczna na stronę hałdy. Bo to hałda gdzie indziej, a spychacze pracowały gdzie indziej, więc tą ziemię zgarniętą przez spychacze łopatami ładowano do wywrotek. Z tym że to już były wywrotki olbrzymy, o tak jak od ściany tu, tej długości, na wysokość jak do lampy. I ładowano ręcznie, ziemię tam spychano czy ładowano do tych wywrotek. I była lokomotywa elektryczna, która cały ten majdan – dziesięć tych wywrotek czy tam dwanaście, czy piętnaście – ciągnęła do hałdy, gdzie wysypywano. One bardzo lekko się przewracały, jeden człowiek mógł wywrócić taką wielką skrzynię z tą ziemią, one były bardzo dobrze wyważone jakoś. <span style="font-weight: bold;">To w takim razie rozumiem, że Pan pracował na każdym z tych stanowisk? </span>I właśnie przerzucono mnie wtedy na tak zwany dopych, że te wózki się pchało do podestu. <span style="font-weight: bold;">Po tych czterech miesiącach przerzucono?</span> Tak. Później po, nie wiem, po dwóch miesiącach czy coś, przeniesiono mnie na podest, gdzie skierowywałem na odpowiedni tor, to już dużo lżejsza praca.
    </section>
    <section>
        <time>28117</time>Później, jakiś czas mnie wzięto do biura, bo odszedł jakiś facet na wolność, nie mieli, to... odnotowywano zarobki więźniów, bo wszyscy zarabiali, więc trzeba było, ile kto zarabia, były wykazy, listy płac. To ja przy tych listach płac pracowałem też ze trzy miesiące. A później mnie skierowano do tych ziemnych prac na górze, a już pod koniec pobytu, to już należałem do arystokracji obozowej, bo to ci starzy to już to była arystokracja i jeździłem na tej lokomotywie elektrycznej już. <span style="font-weight: bold;">Ale cały czas mieszkał Pan w tym samym baraku? </span>Tak. Tylko że oddzielano na miejscu, każdy do swojej funkcji szedł. <span style="font-weight: bold;">A ja muszę zapytać, jakie to były zarobki, że ja rozumiem, że to było coś takiego, że nie jest to obóz pracy, broń Panie Boże, nie wykorzystujemy darmowej siły roboczej?</span> Chyba tak. <span style="font-weight: bold;">Ale umie Pan te zarobku do czegoś porównać?</span> Był zarobek nieco niższy od zarobku pracowników wolnościowych.
    </section>
    <section>
        <time>28201</time>Ja nie pamiętam, ile to było... zupełnie nie pamiętam, bo tych zmian wartości pieniądza było bardzo dużo. Mieliśmy przecież zarobki rzędu półtora tysiąca, były zarobki dwudziestu tysięcy, były zarobki półtora miliona w czasie tej inflacji czy więcej. I nie umiem powiedzieć w tej chwili, jaka to była suma. Natomiast była nieco mniejsza od zarobków wolnościowych. I nic z tego się nie otrzymywało na rękę. Natomiast była kartoteka i tam każdy miał wpisane, że za mieszkanie, wyżywienie, ubranie potrąca się tyle i tyle złotych. Za lekarza, wizyta u lekarza potrąca się tyle i tyle. Na ubezpieczenie potrąca się tyle i tyle. I na koncie – każdy miał swoje konto – na koncie więźnia pozostaje tyle i tyle złotych. I kiedy umarł Stalin, to był marzec 1953, to już w tym czasie...
    </section>
    <section>
        <time>28290</time><span style="font-weight: bold;">Właśni,e mnie się wydaje, że Stalin umarł przed Pańskim procesem. </span>Tak, bo to był marzec 1953, więc ja mówiłem, że już wtedy nie było tych tortur. <span style="font-weight: bold;">Myślę, że myśli Pan o tej odwilży.</span> Odwilż nastąpiła już, kiedy mnie wypuszczali. To był 1955 rok, to była wtedy odwilż. Natomiast po śmierci Stalina niesłychanie złagodzono reżim więzienny i obozowy. <span style="font-weight: bold;">To był ten złagodzony, o którym Pan mówił? </span>To był złagodzony. Ale w miarę upływu czasu jeszcze ulegał złagodzeniu. I na przykład, to co ja mówię, to były pierwsze miesiące po przyjeździe do obozu, ale w lecie tego roku – to był rok 1954 już – to już dawano nam na zimę solidne ubrania, takie waciaki, spodnie, kurtki, żeby to mieć, rozdawali to i wprowadzono kantyny. To znaczy, w obozie był sklep, w którym były wędliny, jajka, bo żarcie było przy tym wszystkim cholernie podłe, owoce, masło, cebula. I z tego, co zostało na koncie jako moje, to te pieniądze mogłem wydać w kantynie.
    </section>
    <section>
        <time>28399</time>I więźniom niesłychanie się wtedy poprawiło. Bo mógł iść do kantyny i miał chęć na jajecznicę, kupił pięć jajek i mógł w pokoju na tym żelaznym piecu na węgiel, tam się na przykład paliło, to mógł postawić, były tam puszki jakieś, sobie mógł zrobić jakąś z pudełka patelnię, coś, kombinowało się różnie, i mógł sobie usmażyć jajecznicę na przykład z boczkiem, bo można było i boczek kupić. <span style="font-weight: bold;">A w tym pierwszym okresie, zanim była kantyna, mogliście dostawać jakąś paczkę z domu czy w jakiś sposób docierało jedzenie z zewnątrz? </span>Wiem, że jedzenia nie było, ale ubrania można było dostać, można było przysłać. Tak że przysyłali swetry, jakieś grube skarpety, to przysyłali. Ale wiem, że były kłopoty, dlatego że ja przez te trzy miesiące pracy, czy tam ile, pod skałą, to nie miałem nic, więc nie było tak łatwo. <span style="font-weight: bold;">W takim razie zapytam, do którego Pan roku tam pracował już na końcu na tej lokomotywie? </span>To już do wyjścia, to był maj 1955. Jeszcze w tym czasie trafiła się tak zwana, jeszcze ten akt łaski był, to zrobiono amnestię dla politycznych, która zrzucała 1/3 kary – kara każda była zmniejszona o 1/3, czyli jeśli ja miałem osiem, to mnie zmniejszyli do pięciu lat i tam czterech miesięcy chyba.
    </section>
    <section>
        <time>28527</time>To później miałem ten okres dzień za dwa liczony prawie cały czas, co mnie bardzo skomasowało, zmniejszyło wyrok. A poza tym był zwyczaj wypuszczania więźniów na pewien czas przed zakończeniem kary, na przykład dwa miesiące, trzy miesiące, pół roku nawet przed zakończeniem kary. I wtedy był, że tak powiem, w ręku, dlatego że w razie, gdyby ponownie by coś zrobił, ponownie by stanął przed sądem, to nie dość, że miałby nowy wyrok, ale za to, że – to się nazywało zwolnienie warunkowe – za to, że naruszył zasady zwolnienia warunkowego, to jeszcze dostawał za naruszenie zwolnienia warunkowego i jeszcze dostawał podwyższony ten wyrok za nowe to. Tak że to woleli mieć, to mieli w garści. <span style="font-weight: bold;">Czyli Pan w tym 1955 nie wyszedł dlatego, że niejako uznali, że już nie uważamy Pana za kogoś złego, tylko wyszedł Pan po prostu, bo skończył się ten wyrok w myśl tych wszystkich przepisów, które oni wymyślali, tak? </span>Tak.
    </section>
    <section>
        <time>28621</time>Zresztą tam nie było takiego podejścia, żeby uważać kogoś za złego. Jak już siedział w więzieniu, to już oni nie wnikali tam, czy on jest taki, czy inny, czy ma takie poglądy, czy nie. Robi, tyra, to już tyra. I patrzyli, że miał powyżej normy, to wychodził – <span style="font-style: italic;">won</span>. I bez jakichś... Tam chyba wtedy tak bardzo nie patrzyli na to, czy jest poprawny, czy niepoprawny politycznie. <span style="font-weight: bold;">Czy Pańska rodzina poniosła jakieś konsekwencje tego Pańskiego procesu, więzienia?</span> Nie, tylko tyle, że no psychicznie. <span style="font-weight: bold;">No tak. Ale chodzi mi o takie represje, nie wiem, w pracy, w szkole?</span> Nie. Nie.<span style="font-weight: bold;"> Jak Pan wspomina to wyjście na wolność? Wiedział Pan, że to jest tego dnia, już Pana zwolnią? Było jakieś odliczanie do końca?</span> Tak. I to nawet więźniowie wiedzieli na jakiś tydzień przed wyjściem, nawet na dwa tygodnie przed wyjściem wiedzieli, że będą wychodzić, dlatego że był przepis, że przed wyjściem na jakieś dwa tygodnie, już nie pamiętam, czy tydzień, czy dziesięć dni – więzień musi być odizolowany od swoich współtowarzyszy.
    </section>
    <section>
        <time>28718</time>Chodzi o to, żeby nie wyniósł jakiegoś grypsu, żeby nie przekazał jakiejś wiadomości. Po prostu takiego więźnia, który ma wyjść, pewnego dnia przychodził strażnik i mówił – Zabierać rzeczy, chodźcie. Bez słowa. I szło się do baraku w innej części, oddzielonego od obozu, zupełnie oddzielny barak, izolowany, ogrodzony i w tym baraku się siedziało – bez pracy, bez jakichś tych kontaktów z tymi więźniami dotychczasowymi. To już było wiadomo, że wyjdzie się za tydzień czy za dwa na wolność, bo to była taka procedura. I później tam mówili – <span style="font-style: italic;">Jutro wychodzicie.</span> <span style="font-weight: bold;">Czy miał Pan wtedy kontakt z rodziną? Mógł Pan napisać, zadzwonić? </span>W czasie śledztwa nie było żadnych kontaktów, absolutnie – żadnej korespondencji, żadnych gazet, nic zupełnie.
    </section>
    <section>
        <time>28786</time><span style="font-weight: bold;">A skąd Pańska mama wiedziała, że jest Pan zaaresztowany, na przykład?</span> No, spodziewała się tego już od dłuższego czasu, wszyscy żeśmy się spodziewali. <span style="font-weight: bold;">No tak, ale był Pan we Wrocławiu, więc jakby mogła...</span> Nie wiem tego, czy przyszło zawiadomienie, czy jak to było, to nie wiem, jak matka się dowiedziała. Pewnie przyszło zawiadomienie, bo to były te rzeczy przestrzegane. <span style="font-weight: bold;">A po wyroku już miał Pan jakiś kontakt?</span> Natomiast po wyroku było możliwe widzenie z rodziną, można było otrzymać książki – była większa swoboda. <span style="font-weight: bold;">Kiedy był Pan w tym obozie, pisał Pan do rodziny? Dostawał Pan jakieś listy?</span> Tak, można było pisać, można było prenumerować jakieś pisma, książki, gazety. <span style="font-weight: bold;">Czyli nie byli Panowie odcięci od wiadomości z zewnątrz? </span>Nie, to już nie. Już tam była prasa, był klub, gdzie się w niedzielę, jeśli ktoś miał siłę, to się szło w sobotę po pracy czy w niedzielę.
    </section>
    <section>
        <time>28860</time>To tam była prasa, radio (telewizji nie było wtedy), jakieś tam pogadanki, odczyty, takie różne były. Już jak była kantyna, te zaopatrzenie poprawiło się, te ubrania dali, to już były początki odwilży. A jak wyszedłem w 1955 w maju, to już na zewnątrz była duża różnica w atmosferze: gazety już były stonowane – baaardzo – ukazywały się książki, które były absolutnie zakazane, na przykład „Julio Jurenito” Ili Erenburga. Ilja Erenburg, słynny pisarz radziecki – Bóg wie co, jak – miał okres, kiedy nie był komunistycznym jakiś bożyszczem, nie był w ogóle komunistą, miał trzeźwe spojrzenie na świat i na to, co się dzieje naokoło. Więc napisał książkę tą, doskonałą, „Julio Jurenito”, o rewolucji hiszpańskiej. Więc to ukazało się. Później „Burzliwe życie Lejzorka Rojsztwanca” o Żydku, który osiąga wspaniałe sukcesy gospodarcze, w Związku Radzieckim był bohaterem pracy.
    </section>
    <section>
        <time>28963</time>W jaki sposób on to robił, krawiec z zawodu. To świetna książka też. I takie rzeczy zaczęły się ukazywać. <span style="font-weight: bold;">I to była pierwsza rzecz, na którą zwrócił Pan uwagę, że jest taka inna atmosfera?</span> Chyba pierwsza rzecz. Bo jak kupowałem gazety, to ja codziennie do dziś dnia kupuję prasę, to już był inny ton, mniej agresywny. Zaczęły powstawać – a to scenka studencka, to Stodoła pojawiła się, teatr satyryczny – ten STS – to te rzeczy zaczęły się pojawiać. <span style="font-weight: bold;">To ja jeszcze, zanim pójdziemy dalej, to jeszcze chciałbym, żeby mi Pan powiedział, jak to było, jak Pan wyszedł na wolność – ten pierwszy dzień? Czy miał Pan jakieś plany na to, co Pan zrobi po wyjściu na wolność? Jak to wyglądało? Kto Pana odebrał? </span>Nie, samemu. Dostałem bilet bezpłatny na pociąg do Warszawy. Pojechałem do Inowrocławia, bo to był lokalny pociąg. Tam przesiadka na pociąg do Warszawy. I rano byłem w Warszawie.
    </section>
    <section>
        <time>29053</time>W tramwaj, mieszkałem wtedy na Puławskiej. <span style="font-weight: bold;">Pańska rodzina wiedziała, że Pan przyjedzie czy to było zaskoczenie?</span> Nie pamiętam. Tylko było pewne zdziwienie, że ten rejon mój, ten najbardziej ulubiony, ukochany, znany od dzieciństwa, gdzie każdy kamień, każdą cegłę znałem – rejon placu Zbawiciela – że się bardzo zmienił, to mnie bardzo uderzyło. Jak jechałem tramwajem na Puławską, bo tam mieszkaliśmy po wojnie, to mówiłem, u wujka, to jak przejeżdżaliśmy przez plac Zbawiciela, plac Konstytucji, to to była bardzo duża różnica, dlatego że jak mnie aresztowano, to plac Konstytucji był w budowie, a plac Zbawiciela to były gruzy. A jak przyjechałem, to stały te domy z kolumnami, więc to już była duża różnica.<span style="font-weight: bold;"> </span>
    </section>
    <section>
        <time>29118</time><span style="font-weight: bold;">A ja jeszcze zapytam, czy ten cały pobyt w areszcie, proces, więzienie, zmieniło Pańską postawę, nie wiem, społeczną, podejście do angażowania się w takie...?</span> W żaden sposób. <span style="font-weight: bold;">Czyli nie zresocjalizował się Pan? </span>Nie. Jaki byłem, taki jestem dokładnie, taki sam. Po prostu wszyscy traktowali jako dopust Boży. Rządy bandytów – no tak jest, tak się złożyło, trzeba przetrzymać. I te podejście – chyba przetrzymamy – to tkwi do dziś. Do dziś jeszcze, jak się spotkam z moim przyjacielem, z którym siedziałem w obozie, bardzo rzadko wracamy do tej tematyki, to też jest ta postawa takiej jak gdyby pewnej izolacji, odgrodzenia, przeczekania. On mówi – <span style="font-style: italic;">Co się Janusz martwisz? Przetrzymaliśmy Ruska, przetrzymamy Tuska. </span>To takie podejście. I to się nic nie zmieniło. Wtedy się mówiło – <span style="font-style: italic;">Komuchy? Przetrzymamy. </span>To było takie podejście.
    </section>
    <section>
        <time>29200</time><span style="font-weight: bold;">Jak szybko udało się Panu po wyjściu z tego obozu powrócić do takiego normalnego życia? Był Pan jeszcze na tym warunkowym zwolnieniu? </span>Tak, oczywiście, bo wypuszczono mnie coś chyba dwa miesiące wcześniej. Musiałbym liczyć, nie pamiętam. W każdym razie trochę wcześniej.<span style="font-weight: bold;"> I przez te dwa miesiące to było takie zawieszone życie? Bał się Pan cokolwiek robić?</span> Nic. Zupełnie to nie miało żadnego znaczenia w praktyce. Spotykaliśmy się natychmiast z tymi samymi kolegami, z którymi się widzieliśmy, zaraz odnowiliśmy kontakty, robiliśmy spotkania, robiło się potężne ochlaje – wódy to szło w tym okresie rzeczywiście imponujące ilości. I bardzo mało wspominało się stare dzieje. I ponieważ był ten oddech jakiejś świeżości, jakiegoś, jak to się mówiło, tej odwilży, to raczej były takie nastroje optymistyczne, co sprzyjało temu, że – <span style="font-style: italic;">O, dzisiaj idziemy do Kameralnej.</span> A to znowu coś. Z tym że pierwszy okres, to nie pracowałem. <span style="font-weight: bold;">A dokończył Pan w ogóle tę swoją pracę dyplomową?</span> Właśnie zająłem się dokończeniem studiów i dokończeniem pracy dyplomowej, bo nie miałem dokończonej. No więc na politechnikę bez najmniejszych kłopotów, zaległe egzaminy miałem chyba dwa, to bez problemu, natychmiast, od ręki.
    </section>
    <section>
        <time>29317</time>I jeden egzamin to nawet bez egzaminu mnie zaliczył. Ten profesor pyta się – <span style="font-style: italic;">Długo pan siedział? – No</span> – tam mówię – <span style="font-style: italic;">od 1952 roku, od listopada. – To pan zdał egzamin już.</span> Podpisał. Tak że poszło to wszystko niesłychanie gładko. I matka miała trochę pieniędzy, pracowała jako maszynistka w biurze geologicznym, trochę miała odłożonych pieniędzy, więc na ubranie trzeba było, to tam kupiłem jakieś ciuchy. I już 1 września poszedłem do pracy, do pierwszej pracy. <span style="font-weight: bold;">1 września 1955? </span>1955, tak. Poszedłem do pracy w Miastoprojekt Stolica Południe na Królewskiej. <span style="font-weight: bold;">Czytałam o tym biurze w książkach Joanny Chmielewskiej. Nie wiem, czy Państwo pracowali w tym samym okresie?</span> Ja tam pracowałem trzy lata. Od września 1955 – 1956, 1957, 1958 – tak, do 1958 roku tam pracowałem. A Chmielewska? Pracowałem z jakąś Chmielewską. <span style="font-weight: bold;">Ona się wtedy nazywała Irena Kuhn.</span> A to nie znam tego nazwiska.
    </section>
    <section>
        <time>29412</time>Tam było mnóstwo jeszcze przedwojennych, wspaniałych inżynierów. Ja jeszcze robiłem w tym czasie dyplom, jak tam poszedłem, to miałem stanowisko asystenta. Dopiero projektanta dostałem, jak zdałem dyplom. Musiałem wielką wódkę postawić, jak zrobiłem dyplom. I tam było mnóstwo inżynierów jeszcze przedwojennych, ale tego nazwiska to nie znam. <span style="font-weight: bold;">Znaczy ona chyba jest w Pańskim wieku. To ta pisarka, wie Pan. Natomiast to Miastoprojekt to była taka, zdaje się, dość duża instytucja?</span> Duża, bardzo duża. I to było kilka takich oddziałów: Miastoprojekt Stolica Południe, Miastoprojekt Stolica Północ, Miastoprojekt Stolica Wschód, Stolica Śródmieście. Te budynki na Królewskiej, takie obrzydliwe, które stoją od Marszałkowskiej do Zachęty, do gimnazjum Reja, takie trzy pudła wstrętne.
    </section>
    <section>
        <time>29480</time>Tam stały wspaniałe kamienice przecież Strasburgerów, Oppenheimerów, to były wspaniałe rzeczy, sześć, siedem, osiem pięter. To było miasto – sklepy, magazyny bogate na dole. A w tej chwili stoją te trzy nędzne takie budynki, które trudno nazwać budynkami, bo to pudła jakieś. <span style="font-weight: bold;">I tam było jakoś tak, że były pojedyncze pracownie, tak? I te pracownie robiły dla całego kraju coś?</span> Nie, dla Warszawy. I w każdym tym biurze – czy to Śródmieście, czy Południe, czy Wschód – był pełny zestaw pracowni: architektoniczna, drogowa, konstrukcyjna, sanitarna, zieleni. Cały zestaw, tak że to było samowystarczalne, jak gdyby samowystarczalna taka instytucja. Inwestor zlecał, otrzymywał gotowe wszystkie branże, wszystko to miał zrobione. <span style="font-weight: bold;">Warto wspomnieć Pańskich kolegów, szefów z tego okresu? </span>Byli bardzo mili, sympatyczni. Ale jakoś ani nie nawiązałem bliższych kontaktów, ani nie utrzymywałem po odejściu.
    </section>
    <section>
        <time>29581</time>Była, bardzo przyjaźniłem się z nią, taka bardzo miła, sympatyczna dziewczyna Joasia ? Meissner. To była warta, że tak powiem, wspomnienia. Nie wiem, co się z nią dzieje. Później był inżynier Czechowski czy Czechowicz, który był w randze kapitana, brał udział w walkach o Monte Casino. Był inżynier architekt Rutkowski, był ? Klotz inżynier. W każdym razie tam było sporo tych osób, naprawdę takich ciekawych, miłych, fajnych. Ale tak mimo wszystko to jakoś nie było takich jakichś dalszych konsekwencji. Na przykład, jak były czyjeś imieniny, to od rana w pracowni lała się wóda, kanapki dziewczyny robiły, to wóda, to wszystko. Było jakieś takie zgranie. Nie było do przyjęcia, że jeden drugiemu podsrywa tam coś, jakieś tam robi numery. Takie rzeczy w ogóle nie mieściły się w głowie, była współpraca.
    </section>
    <section>
        <time>29665</time>Jak ja czegoś nie wiedziałem, to szedłem na przykład do Czechowskiego pytać się, to on siadał, dokładnie wszystko opowiedział, co, jak tu przeliczyć, tu zrobić, tu narysować. Wszystko było z sercem, z życzliwością. <span style="font-weight: bold;">A Pan pracował w tej części odpowiedzialnej za instalacje sanitarne, tak?</span> W tej części, tak. Ja tam pracowałem. Ale jednocześnie, ponieważ mnie interesowała już urbanistyka i to bardzo – to traktowałem jako taką rzecz przypadkową, nie miałem żadnych jakichkolwiek planów związanych z tą instytucją, dlatego że mnie to nie interesowało, kompletnie. Więc chodziłem na wydział architektury na Studium Planowania Przestrzennego, dwuletnie. To przyjmowano tylko już po dyplomie na te studia. I tam chodziłem. Więc była praca, później po południu były te właśnie studia na architekturze, a wieczór to gdzieś tam szło się do Stodoły czy z kolegami gdzieś na jakąś imprezę.
    </section>
    <section>
        <time>29758</time>I to dość był taki okres, można by powiedzieć, że... <span style="font-weight: bold;">Intensywny?</span> Ale i przyjemny – intensywny i przyjemny. Ale tu nie chodziło o przyjemności typu, powiedzmy, męsko-damskie czy gastronomiczne, bo zawsze takie rzeczy to są, natomiast wszystkich zachwycało to, że ciągle było jakieś nowe ustępstwo. Na przykład jaka radość wielka była w całym Miastoprojekcie, jak okazało się, że grupa inżynierów chce jechać na wycieczkę zagranicę, co było w ogóle nie do przyjęcia, absolutnie. A tu – <span style="font-style: italic;">Proszę bardzo. A skąd autobus weźmiecie? Radzimy wziąć z PKS-u, może uda wam się PKS. </span>I wszystko szło na rękę. – <span style="font-style: italic;">A gdzie chcecie jechać? </span>– <span style="font-style: italic;">A, do Francji, do Włoch. – Proszę bardzo.</span> Więc tym się ludzie zachłystywali. I jak zebrała się taka grupa dwudziestu czy tam trzydziestu tych, ja wtedy nie miałem możliwości, bo miałem te wykłady, tam nie pojechałem, ale oni pojechali.
    </section>
    <section>
        <time>29845</time>Włochy, przez Wiedeń, Wenecja, Rzym, Watykan, Monte Carlo. Wrócili, to w ogóle Europa – <span style="font-style: italic;">Piliśmy coca-colę, wiecie? Przywieźliśmy wam na spróbowanie. </span>Przywieźli parę butelek coca-coli. Wtedy pierwszą butelkę wypiłem tej coca-coli. – <span style="font-style: italic;">A w Monte Carlo graliście? – A, oczywiście, że tak. – No jak to? I mieliście pieniądze?</span> Przecież krucho z forsą było. –<span style="font-style: italic;"> No przecież myśmy nie grali tam w tym budynku, tylko w ogrodzie, w oko żeśmy grali, na ławce.</span> I myśmy wiedzieli, że będzie pytanie, czy graliście w Monte Carlo i zagraliśmy, żeby odpowiedzieć – <span style="font-style: italic;">Tak, graliśmy. </span>No i takie, o! To emocjonowało ludzi wtedy. I też te studenckie imprezy, Stodoła, to pamiętam. Przecież Śródmieście to był już okres, kiedy były te masowe wyburzenia, które dobiegały końca, te masowe wyburzenia, które przerażały mieszkańców, gdzie piękne domy burzono tylko dlatego, że styl był secesyjny czy modernistyczny, czy neorenesans.
    </section>
    <section>
        <time>29938</time>Więc ten okres się kończył i w rejonie placu Teatralnego były olbrzymie wyburzone tereny. Tutaj, gdzie szkoła baletowa było wyburzone, tu, gdzie ten Cosmopolitan było wyburzone, Teatr Wielki jeszcze nie sięgał tak daleko tylko bliżej. I tam były baraki dla robotników, którzy odgruzowywali. Oni przyjeżdżali spoza Warszawy na odgruzowanie. I jeden z takich baraków drewnianych był opuszczony i tam studenci – już nie pamiętam, czy z politechniki od nas, czy z uniwerku, chyba z uniwerku – zrobili klub. I to nazwali Stodołą, dlatego że to była drewniana buda. <span style="font-weight: bold;">A, i to się mieściło tam na placu Teatralnym?</span> Obok placu Teatralnego. Tam mniej więcej, gdzie – wie pani, gdzie jest ta elewacja południowa Teatru Wielkiego?<span style="font-weight: bold;"> Tak. </span>Tu od strony placu Saskiego ta elewacja.
    </section>
    <section>
        <time>30012</time>To ten Teatr Wielki był znacznie mniejszy, był budynek przy placu Teatralnym, ale on nie sięgał tak daleko, był mniejszy. I w tym miejscu, gdzie tu jest teraz elewacja tego teatru, może ta uliczka między Cosmopolitan a teatrem, to to jest te miejsce tutaj, to tam były drewniane baraki. I jeden z nich był wolny i tam dali studentom do dyspozycji – <span style="font-style: italic;">Możecie sobie wziąć. </span>I nie było sufitu, tylko były krokwie – o tak – ułożone w taki trójkąt i na górze deski papą przykryte, więc nie było sufitu, tylko było widać dach. I to wszystko wyglądało dokładnie jak stodoła. No i stąd jest nazwa Stodoła. To tam żeśmy z kolegami chodzili, tam były różne takie potańcówy. <span style="font-weight: bold;">A czy tam był jakiś zespół stały, czy nagłośnienie było już mechaniczne? </span>Jakiś głośnik był, była płyta jeszcze na korbkę... <span style="font-weight: bold;">Dyskdżokej był?</span> I była orkiestra własna.
    </section>
    <section>
        <time>30098</time><span style="font-weight: bold;">Jaki repertuar dominował? </span>Teraz to tych melodii nie ma, wtedy jeszcze to były, do przyjęcia były fokstroty, walc angielski, taki repertuar ten jeszcze dość tradycyjny. Ale już się zaczynały wplątywać, nie pamiętam, czy orkiestra, którą studenci sami stworzyli, tam jakiś był zespolik, nie wiem, jak się nazywał, jakiś był własny, czy też mieli jakieś płyty, już tego nie wiem, w każdym razie czasem była muzyka, którą nazywano... już nie wiem... miało to jakąś tam nazwę. I to już było uważane za super nowoczesną. <span style="font-weight: bold;">Czyli coś w stronę jazzu pewnie? Bo jeszcze bigbitu to nie było. </span>Nie, to jakoś inaczej to nazywali. <span style="font-weight: bold;">Rock and rolle, te wszystkie?</span> Rock and roll był późniejszy, to już ci się przenieśli chyba na Mokotowską, kiedy już rock and roll się rozpoczął.
    </section>
    <section>
        <time>30189</time><span style="font-weight: bold;">A czy, jak Pan wychodził na taką imprezę wieczorną – nie wiem, jak to się wtedy nazywało, nie impreza pewnie – obowiązywał jakiś styl ubierania, uczesania?</span> Nie, nic. Jeszcze nie było tych.... natomiast już się zaczynali pokazywać pojedynczo, to Tyrmand lansował, więc to były pojedyncze egzemplarze, to nazywali ich bikiniarzami. Między innymi to wśród studentów też było, ale to niesłychanie rzadko. Rzadko, żeby któryś tak chodził ubrany. To były wąskie, obcisłe spodnie – dość krótkie, tak że skarpetki musiały być widoczne i jak najbardziej kolorowe, na przykład żółte, jaskrawoczerwone – marynarka, to musiała być i jakaś koszula też w ostrych kolorach. A, i tak zwana plereza, to znaczy tu włosy były sczesane, tu chyba brylantyna, lekkie takie fale i z tyły duży kaczy kuper, tak włosy zgarnięte. To nazywali plereza. To bikiniarze.
    </section>
    <section>
        <time>30261</time><span style="font-weight: bold;">A Pan jak wyglądał wtedy, w tych czasach?</span> Nie, ja to się ubierałem dość normalnie. Ja miałem swój taki własny styl. To później, jak już pracowałem, dużo później, to nazywali kowbojsko-playboyowski. To znaczy, miałem zawsze, dbałem o to – miałem krawca własnego, tylko u niego szyłem, nigdy kupowane – miałem spodnie, typu biodrówki musiały być, to odpowiedniej szerokości, nie za szerokie, nie za wąskie, w kolorze najczęściej piaskowym, takie najczęściej lubiłem i do tego koszula – albo niebieska, albo czerwona i krawat. Tak że połączenie playboyowskie z kowbojskim – szeroki pas. To tak najczęściej chodziłem. Ale miałem garnitur ciemny, jasny. Ale najlepiej to się czułem, jak miałem dwuczęściowy garnitur – szara marynarka, granatowe spodnie albo granatowa marynarka, szare spodnie. O tak lubiłem chodzić i tak chodziłem najczęściej. <span style="font-weight: bold;">A czy eleganccy panowie w tym czasie nosili kapelusze czy ten zwyczaj już wymarł?</span> Nie, już rzadko. Jeszcze nosili po wojnie jakiś czas, ale bardzo szybko to już się skończyło. <span style="font-weight: bold;">A na taką zabawę w Stodole szedł Pan bez marynarki? </span>Już tego nie pamiętam. Raczej bez, bo wymagań pod względem stroju nie było żadnych.
    </section>
    <section>
        <time>30364</time>Zresztą trudno powiedzieć, to byli studenci i to naprawdę nie przelewało się. Ja już w tym czasie pracowałem, byłem w lepszej sytuacji, ale wielu z nich było naprawdę w ciężkiej sytuacji. Były stypendia, ale to były bardzo takie kiepskie. <span style="font-weight: bold;">A jak ta zabawa przebiegała? To znaczy były stoliki i parkiet? Czy nie było stolików? Czy był alkohol? Czy chłopak kupował dziewczynie?</span> W kącie było kilka stolików, kilka krzesełek. I pamiętam tak, że jak myśmy szli, to wódę żeśmy przynosili ze sobą. Natomiast, jak szedłem, ale to już byłem bardzo rzadko – w ogóle rzadko bywałem w tamtej Stodole, tej pierwszej – i jak bywałem tu, w tej Stodole na Mokotowskiej 48, też rzadko, ale bywałem, to tu już była sprzedaż alkoholu. Siedzenia, bufet, wielka ściana z półkami obstawiona flachami. To już było tutaj.
    </section>
    <section>
        <time>30435</time>Ale ja i moi drodzy przyjaciele nie byliśmy typem, że musimy iść na imprezę do Stodoły – czy tam, czy tu – czy jakąś uczelnianą, tylko zwykle raz w tygodniu po pracy w sobotę spotykaliśmy się – Idziemy do Kameralnej. I tam mogliśmy siedzieć do jedenastej w nocy. <span style="font-weight: bold;">Kameralna to co to było?</span> Na Foksal.<span style="font-weight: bold;"> Ale to restauracja? </span>Restauracja. Był Teatr Kameralny na Foksal, a obok była restauracja, która się nazywała od tego teatru Kameralna. I tam przychodzili wszyscy, którzy się liczyli. My się nie liczyliśmy, ale tam przychodziliśmy, bo bardzo lubiliśmy tą knajpę. A poza tym barmanką w tej była pani Wiesia, nasza dobra znajoma jeszcze z Niespodzianki na placu Konstytucji. Ona przeszła tam do Kameralnej i my tam bywaliśmy czasem, ale jak ona tam przeszła, to już byliśmy co tydzień.
    </section>
    <section>
        <time>30510</time>I tam się chlało wódę do jedenastej w nocy, a bywało tak, że jak żeśmy się już fest zapili, to – tam był też i nocny lokal, obok, druga sala – to się przenosiliśmy do tego nocnego lokalu. Ale to już rzadko. <span style="font-weight: bold;">Ale można było tak, że tylko się pije czy trzeba było coś jeść? I czy to był pełen obiad czy to były takie...</span> Nie, to było różnie. Były stoliki i trzeba było zamówić jakieś danie, alkohol i coś do jedzenia. Restauracja normalna. <span style="font-weight: bold;">Bo tak dzisiaj się mówi, że w Peerelu to się obowiązkowo zamawiało nóżki w galarecie. Rozumiem, że tam była taka normalna restauracja plus alkohol?</span> Najnormalniejsza restauracja z dobrymi daniami, smaczne jedzenie, dobre. I przychodziło się – gdzie indziej były mordownie, to się szło na wódkę, wypijało się jak najszybciej i się wychodziło.
    </section>
    <section>
        <time>30575</time>A to była normalna restauracja i doskonałe jedzenie. I tam się przychodziło nie wypić, tylko zjeść i wypić. W związku z tym zasiadało się, obiadek, jakieś coś, wódeczka, znowu coś i tak do wieczora. I obok był też bar, tam królowała pani Wiesia i też nie było tak, że się podchodziło do baru i – <span style="font-style: italic;">Proszę dwa głębsze</span> – czy coś w tym rodzaju. Nie, trzeba było coś zamówić. I do tego się brało. Myśmy zamawiali najczęściej pieczarki z patelni. To wtedy tam obok była, przylegała kuchnia, ona zamawiała, przynosiła – aromat wspaniały – na talerzyki te pieczarki, pieczywko, masełko. I do tego mrożona wóda. To było coś. To w dodatku ta wódka zupełnie miała inny smak niż to, co jest w tej chwili. Przecież w tej chwili to ja wódki właściwe nie piję, bo to się nie nadaje do picia. To był już rok 1957, 1958, 1959, to już zbliżały się lata 60., które w ogóle były zupełnie czymś innym.
    </section>
    <section>
        <time>30659</time><span style="font-weight: bold;">To ja jeszcze zapytam, jak wyglądała sprawa dziewczyn. Czy Pan miał wtedy już jakąś ustatkowaną partnerkę czy to było w ten sposób, że szukał Pan? Mówię o tym, od momentu, kiedy Pan wyszedł z więzienia, jak się to życie prywatne Panu układało?</span> Za czasów studenckich przed, to tylko były takie znajomości, powiedzmy, szkolne czy studenckie. Umówiło się na randkę raz czy dwa i na tym się kończyło, więc to nie były żadne jakieś poważne historie. Po wyjściu też żadnych poważnych historii nie było, ale spotykaliśmy się bardzo często z dziewczynami, przede wszystkim dlatego, że pracowaliśmy z dziewczynami. Już nie mówię, że studentki, bo w tym czasie już ja zdawałem egzaminy i robiłem dyplom na własną rękę przecież. <span style="font-weight: bold;">Z opóźnieniem.</span> Po wyjściu. Bo nadrabiałem te zaległości, to nie byłem już takim studentem normalnym. A jak pracowałem, to pracowały dziewczyny, dość dużo tych dziewczyn i bardzo chętnych do różnych imprez, do spotkań, do pójścia na kawę, na wódeczkę czy na jakąś imprezę. I często, najczęściej chodziliśmy sami w męskim towarzystwie, najlepiej się czuliśmy, ale niejednokrotnie spotykaliśmy się z różnymi dziewczynami i takie imprezki to czasami trwały i do rana. <span style="font-weight: bold;">To ja zapytam, w którym momencie naszej rozmowy mam zapytać o to, jak się Pan poznał z żoną? Przy którym roku mniej więcej?</span>
    </section>
    <section>
        <time>30769</time>O, to to... To były bardzo już odległe czasy. <span style="font-weight: bold;"> Bo teraz jesteśmy w 1960 roku.</span> W 1960 roku to miałem kilka sympatii w tym czasie. To był rok, zaraz pani powiem... córka w 1969 się urodziła... W 1967 roku, czyli ten okres lata 60. to tak dość.. <span style="font-weight: bold;">Mówił Pan, że pracował Pan przez trzy lata w tym biurze Miastoprojektu. I później zaczął Pan pracować w czymś urbanistycznym. Nie wiem, jak to się nazywało. </span>Wojewódzka Pracownia Urbanistyczna na Filtrowej. Myśmy robili projekty miast dla całego województwa, ale częściowo też dla Warszawy niektóre żeśmy mieli zlecenia, żeby tam opracować czy poprawić, czy zmienić coś. <span style="font-weight: bold;">I tam już Pan nie pracował od tej strony instalacji sanitarnej tylko... </span>Nie, to już były tylko i wyłącznie projekty urbanistyczne. Na przykład Pułtusk robiłem. Był projekt bardzo ciekawy – to przepiękne miasteczko, tylko w tym czasie było bardzo zdewastowane, zniszczone.
    </section>
    <section>
        <time>30859</time>No więc to była rzecz naprawdę bardzo fajna. Ciechanów robiłem, więc takie różne... <span style="font-weight: bold;">Co to znaczy „robiłem miasteczko”? Projektował Pan je od podstaw, całościowo? To tak dla laika, poproszę. </span>Najpierw się robi taki wyjazd, inspekcję i na planie dość szczegółowym określa się wszystkie budynki, jakie na tym terenie istnieją. Tam się robi taką inwentaryzację – budynek murowany, budynek drewniany, mieszkań tyle i tak dalej. I na tej podstawie tworzy się plan – nowe ulice, nowe dzielnice, nowe osiedla, gdzie co można postawić. Wyszukuje się miejsca odpowiednie – pod szpital, pod żłobek, pod szkołę. Na przykład, jak są trzy drewniane domy obok siebie czy pięć, w bardzo złym stanie, to wiadomo, że można je przeznaczyć do rozbiórki i w tym miejscu dać na przykład szkołę, bo akurat nie ma tu w tym rejonie szkoły.
    </section>
    <section>
        <time>30933</time>I na tym ta praca polegała, że najpierw jest pełne rozpoznanie, później jest rozpoznanie tego, czego brakuje, a co jest w tym mieście potrzebne i lokuje się na podstawie tego materiału, który jest. Jeśli widzę, że tu jest solidna zabudowa murowana, domy są wysokie, trzy, czteropiętrowe i mimo że wiem, że tu szkoła jest w tym rejonie potrzebna (tam tylu i tylu klasowa, bo to też normy określają, że jak tylu mieszkańców, to musi być szkoła na tylu uczniów; to wszystko jest ujęte w normatywie), i jeśli widzę, że te budynki są solidne, duża liczba mieszkańców, to wtedy ja wiem, że nie mogę tu gdzieś się pchać, tylko muszę szukać miejsca możliwie jak najbliżej, ale tam, gdzie to można – jakaś boczna uliczka niezabudowana, jakiś magazyn, jakieś coś. No więc na tym polegało to – te próby, żeby pogodzić stan istniejący z tym, czego my sobie życzymy.
    </section>
    <section>
        <time>31018</time><span style="font-weight: bold;">Fajne. Nie wiedziałam, że istnieje taka jakaś gałąź w pracy architekta. Zawsze mi się wydawało, że architekt to odpowiada za ten jeden budynek i już. </span>Architekt tak. Architekt dostaje temat, na przykład ma wybudować budynek na działce powierzchni takiej i takiej, inwestor sobie życzy, żeby było tam 50 mieszkań. I architekt się głowi, jak tu rozmieścić 50 mieszkań – czy raczej tak, czy w górę. Później, jak te mieszkania mają wyglądać, jaki rozkład i jaką dać elewację. <span style="font-weight: bold;">Jak się nazywa taki zawód, jak Pan wykonywał?</span> Urbanista. <span style="font-weight: bold;">Czyli był Pan inżynierem urbanistą? </span>Tak. Tak że to jest zupełnie odrębny dział i urbanistą nie musi być architekt. Bo żaden urbanista nie opracowuje elewacji budynku, po prostu urbanistę nie interesuje zewnętrzny wygląd budynku, czy będzie architekt preferował styl nowoczesny, czy sobie wybuduje coś w stylu neorenesansu, czy może klasycyzm. To już jest jego rzecz.
    </section>
    <section>
        <time>31092</time><span style="font-weight: bold;">Czyli Pan koncentruje się na funkcjach?</span> Natomiast urbanista stwierdza, że w tej dzielnicy są tylko dwie szkoły, a ze względu na ilość mieszkańców potrzebne są trzy albo cztery, bo brakuje. To wobec tego, jeśli jest stan zabudowy taki – tu są takie domy, tu takie – i tu nie można, bo teren na przykład prywatny (musi być rozeznanie własnościowe), ale jest tu miejska działka w odległości na przykład 300 metrów od tej zabudowy, to wtedy urbanista myśli, czy ta odległość 300 metrów jest do przyjęcia dla szkoły powszechnej i dla dzieci, czy nie. Dochodzi do wniosku, że jeśli jest 300 metrów czy 400, to dzieci mogą przejść. I to jest teren miejski. To wobec tego nie wśród tych domów szkoła powstanie, tylko na terenie miejskim, bo jest dostępny i dostępny będzie również dla dzieci, że odległość jest do przyjęcia. Więc to są właśnie, o, takie dylematy urbanistyczne.
    </section>
    <section>
        <time>31168</time>Albo – są korki tam na ulicy jakiejś. To czy da się przeprowadzić gdzieś drugą ulicę, która by odciążyła tą zapchaną. I się patrzy na stanie istniejącym, na mapie tej inwentaryzacyjnej, czy są możliwości przeprowadzenia drugiej ulicy. Okazuje się, że można by przeprowadzić 200 metrów dalej czy 300 jakąś ulicę odciążającą, ale tam stoi w poprzek budynek. I teraz trzeba zobaczyć, czy to jest budynek w dobrym stanie, czy w złym, czy można go rozebrać, czy będzie awantura, czy nie będzie. Więc znowu uzgodnienia z urzędem miasta. Jeśli trzeba rozebrać, czy znajdą mieszkania dla tych ludzi? Jeśli powie urząd miasta, że – Nie, nie mamy mieszkań zastępczych, nie damy rady. Musicie zachować – to urbanista szuka następnych możliwości lokalizacyjnych, gdzie ta ulica może przebiegać minimalnym kosztem wyburzeń czy jakichś innych kłopotów. Żeby na przykład można było uzbroić tą ulicę. Są miejsca, gdzie nie bardzo można zbroić – gdzieś na wzgórzu czy coś to trzeba byłoby na przykład pompownię budować jakąś czy coś... <span style="font-weight: bold;">Ale to takie jest trochę rozwiązywanie rebusu, nie? </span>Trochę tak. Poza tym jeszcze są dziesiątki aspektów, które przy tym trzeba uwzględnić, bo jest zabudowa – zabudowa – ale jest zabudowa na przykład zabytkowa.
    </section>
    <section>
        <time>31279</time>I wtedy zupełnie inaczej trzeba do tego podchodzić, dlatego że wiadomo, że konserwator nie zgodzi się, żeby to zburzyć, tamtego zburzyć... <span style="font-weight: bold;">Czy pod tym wiercić, jak w przypadku metra naszego? </span>Tak. Czy poszerzyć ulicę, że tu się nie da, bo konserwator powie „nie” i trzeba szukać innych rozwiązań. Czyli to jest taka, jak gdyby, trochę gra, tak jak pani mówi. Ale jeśli jest mowa o emocjach, to mnie te rzeczy, te relacje właśnie takie emocjonalne strasznie denerwują. Mówiłem, że dziadek kilka książek cennych uratował z Mokotowskiej. I między innymi książka „Przez lądy i morza” Łaganowskiego. To był zbiór reportaży różnych autorów z różnych wypraw: Góra Kościuszki w Alpach Australijskich, wyprawa, zdobycie tego szczytu, a to tam źródła Amazonki, a to jakieś inne wyprawy. Czytało to się naprawdę z zainteresowaniem. Na przykład, jak opisywał swoją podróż na Górę Kościuszki w Alpach Australijskich, to opisywał tam: „Pociąg jedzie z Melbourne do miejscowości takiej, w takiej wysiadam, stacyjka tam murowana z czerwonej cegły”.
    </section>
    <section>
        <time>31371</time>Później przez trzy dni z tragarzem szedł przez jakieś eukaliptusowe lasy, więc opisywał zapachy, krzewy, misie koala jak jadły liście eukaliptusowe, szczególnie te sfermentowane i były od rana do nocy podpite, później, jak się kończą lasy, jak są skały, później widoki, jakie spotykał, jakie to są skały, jakiego pochodzenia – czy wulkaniczne, czy osadowe. To wszystko było ciekawe i było opisane: geologia, zwierzęta, rośliny, krajobraz, wszystko. A później wpada mnie książka ? „Zdobycie ośmiotysięcznika” jakiegoś w Karakorum czy w Himalajach, już nie pamiętam, jakiś facet opisuje. Ani słowa o tym, gdzie to jest, gdzie to położone, jak tam dotarł, jak idzie, tylko: „Jestem na 6000. Czuję, że brak mnie tchu. Puls szaleje. Już nie wiem, co robić. Czy wytrzymam, czy nie wytrzymam? Adrenalina osiąga najwyższy poziom”. I tak strona za stroną bredzi, a czytelnik nie wie nic.
    </section>
    <section>
        <time>31474</time>Ja wiem, że mu duszno, wiadomo że nie może się odsiusiać, bo mu zamarznie siusiak – zupełnie rzeczy, które są dziesięciorzędne. No więc porównuję te właśnie stare opisy z tymi nowymi, emocjonalnymi i to w ogóle nie ma sensu. <span style="font-weight: bold;">I dlatego Pańska relacja jest tak pełna faktów?</span> Nie wiem, czy pełna faktów. Czasami mnie się zdaje, że pełna plotek. Te moje relacje też, nie wiem, czy są takie znowu pełne faktów czy dokładne. To tego nie jestem pewien. Ale bym dodał jeszcze parę słów. Bo wspomniałem o moich kolegach z Mokotowskiej, ale chodzi o moich przyjaciół jeszcze ze szkoły, z „Przyszłości”, do której chodziłem w czasie okupacji. I tam się bardzo przyjaźniłem z Julkiem Grynkiewiczem, bardzo się przyjaźniłem z Cześkiem Leszczyńskim. To wszystko byli koledzy, którzy mieszkali bardzo blisko mnie, blisko placu Zbawiciela: z Waldkiem Packiem, z Tomkiem Banaszkiem i z Józiem Kochem.
    </section>
    <section>
        <time>31554</time>Więc ten Leszczyński to był autentyczny potomek, książę tych Leszczyńskich od króla Leszczyńskiego. Nawet ojciec jego, tego Cześka, pokazywał tą książęcą, nie wiem, jak to się nazywa, nie nominacja, tylko jakaś inna tam nazwa z pieczęciami królewskimi, z podpisami króla, z podpisami tam kanclerza i tak dalej. To bardzo ciekawy, efektowny taki pergamin. Więc z tym Cześkiem Leszczyńskim bardzo się przyjaźniłem, on mieszkał pod 9 na Nowowiejskiej, według starej numeracji, to drugi dom od placu Zbawiciela. Później z Waldkiem Packiem. On mieszkał w takiej narożnej kamienicy w kształcie trójkąta, róg Śniadeckich, Marszałkowskiej i Koszykowej. Jego ojciec miał biuro pośrednictwa, handel nieruchomościami. To bardzo zamożni ludzie. Później był ten Rysiek Allina, z którym się przyjaźniłem, miał te zainteresowania przyrodnicze, tak jak ja.
    </section>
    <section>
        <time>31636</time>Ale te przyjaźnie urwały się, bo Leszczyński po wojnie, w ogóle był wywieziony po powstaniu do Niemiec i już nie wrócił po wojnie do kraju, czyli urwały się nasze kontakty i nasza przyjaźń w 1944 roku. Rysiek Allina, ten przyrodnik, zginął w niewyjaśnionych okolicznościach chyba w 1947 czy 1948 roku. Z tych szkolnych kolegów z Packiem też się już więcej nie widziałem. Z Banaszkiem się widywałem, on mieszkał na Polnej, widywałem dość często. On został architektem i specjalistą od budowy szpitali – ten na Banacha, na Bródnie, to wszystko jego projekty są, tego Banaszka. <span style="font-weight: bold;">A coś zapowiadało, że obaj Panowie mają takie zainteresowania w stronę architektury? </span>Nie, raczej nie za bardzo. Wtedy to jeszcze nie było tak skrystalizowane. I był Józio Koch, mieszkał na rogu placu Zbawiciela i Nowowiejskiej. To chyba wspominałem o nim – to był wybitny filatelista, miał wspaniałe zbiory, fachowo prowadzone.
    </section>
    <section>
        <time>31744</time>I ta przyjaźń z nim to trwa do dziś dnia, do dziś dnia się widujemy, spotykamy. I te powojenne wyprawy do Grandu, do Kameralnej, do Europejskiego to wszystko to było głównie w jego towarzystwie – ja i Józio. Razem żeśmy chodzili, plus tam jeszcze jakieś dziewczyny. I jeszcze był Czapski, też się z nim przyjaźniłem i się przyjaźniłem jeszcze jakieś dwa, trzy lata temu, jeszcze żeśmy się widywali bardzo często. To był rolnik, ale to był bardzo ciekawy facet – autentyczny hrabia. Czapscy to była bardzo taka rodzina znana, kilkakrotnie skoligacona z Radziwiłłami. I oni mieli wielkie majątki na Białorusi, to były ? Niesiółki. Tam był pałac, sala Canaletta, sala rycerska, tam Bóg wie co. I drugi majątek na Wołyniu, koło Dubna chyba, Surmicze, tam mieli 3000 hektarów, duży majątek. Więc ostatnio, przed wojną to tam najczęściej ci Czapscy przebywali.
    </section>
    <section>
        <time>31848</time>A w Warszawie mieli pałac, ten budynek, pałac na rogu Traugutta i Krakowskiego Przedmieścia, gdzie jest Akademia Sztuk Pięknych, to jest właśnie pałac Czapskich. Po wojnie im to zabrano. No więc żeśmy się spotykali bardzo często. Ten mój kolega Józio Koch, ja, ten właśnie Czapski. Ale z tej trójki Czapski, już parę lat temu tak troszkę żeśmy wystopowali te spotkania. <span style="font-weight: bold;">A ja zapytam à propos tego pałacu. Jeżeli po wojnie odebrano rodzicom, jak rozumiem, pana Czapskiego ten pałac i urządzono tam co innego, czy mówiło się wtedy w ogóle o tym? Czy oni w jakiś sposób mówili o tym, że to jest utracone, zabrane?</span> Nigdy na ten temat nie rozmawialiśmy. To było wiadomo, że to jest pałac Czapskich, jest opisany w każdym przewodniku i do tego nie wracał. Natomiast, on był pasjonatem historii i rolnictwa. To godzinami mógł opowiadać o majątku w Surmiczach: 200 hektarów sadu, jakie były tam drzewa, co z tym robiono, jak przerabiano, jak ta gorzelnia pracowała, i tak dalej, to przetwórstwo bekonu.
    </section>
    <section>
        <time>31946</time>To były tematy, które go pasjonowały jako rolnika z wykształcenia. Ale jednocześnie bardzo dużo opisywał zwyczajów z tamtych stron. Bo mieli ten majątek w Surmiczach przed wojną, ale mieli mieszkanie w Warszawie na placu Narutowicza, na Grójeckiej róg Barskiej, w takim narożnym domu. I ponieważ musiał chodzić do szkoły, to on i opiekunka, i tam jeszcze ktoś mieszkali w Warszawie. I chodził do „Przyszłości”, do jednej klasy chodziliśmy, więc był w Warszawie, ale wakacje, jakieś wyjazdy na święta, to spędzał właśnie tam w tych Surmiczach na Wołyniu. I stąd było mnóstwo różnych opowiadań, na przykład wizyta księdza proboszcza w ich tym dworze – to podawano, tamto – wizyta ich u księdza proboszcza na plebanii. Więc znowu opowiada, co tam podawano, jak gosposia... I jego zafascynowało jako wielbiciela i znawcę trunków, że ksiądz proboszcz – nie pamiętam nazwiska – w tych Surmiczach miał wielką karafkę do wódki z kryształu o nieco błękitnym odcieniu. I na tej karafce był napis: „A słudze bożemu i wódeczka nie zaszkodzi”.
    </section>
    <section>
        <time>32068</time>I takich opowieści było dużo. Na przykład przyjaźnili się z popem tamtejszym, bo tam były i kościoły, i cerkwie. Więc ten pop już rano był podpity i zawsze mawiał, że: „Kto rano starkę w gardło leje, ten charaszo jefimony zapieje. A jefimony to coś w rodzaju prawosławnych nieszpor, tych popołudniowych nabożeństw. I takich opowieści właśnie tego przyjaciela, tego Jurka Czapskiego, to było na pęczki. A to tam opowieści, gdzieś jak z jakimiś oficerami się rodzice przyjaźnili, jacyś ?, a to jak rodzice byli przyjmowani gdzieś tam w Petersburgu za carskich czasów, jak ci oficerowie szaleli z Cygankami w Strelnie pod Petersburgiem, jak tam rzucali złotymi rublami w te Cyganki. To wtedy śpiewano, była modna melodia: „A szczęście było tak blisko w priekrasnym San Francisco”. Po rusku te Cyganki to śpiewały. No więc takich opowieści to, jak żeśmy siadali przy wódce, to można było godzinami słuchać. <span style="font-weight: bold;">Wracajmy do Pana barwnej biografii. Zakończyliśmy naszą rozmowę na tym, że pracował Pan w tym urzędzie urbanistyki. Nie wiem, jak to dokładnie brzmiała nazwa? </span>To był Urząd Wojewódzki Województwa Warszawskiego, wtedy to się nazywało województwo warszawskie, nie było mazowieckie, tylko warszawskie. I to było Prezydium Wojewódzkiej Rady Narodowej. I to było to samo, co urząd wojewódzki przedwojenny.
    </section>
    <section>
        <time>32198</time>Zresztą mieścił się ten urząd w przedwojennym budynku urzędu wojewódzkiego, róg Filtrowej i Suchej, teraz to się Krzywickiego nazywa. <span style="font-weight: bold;">Pańskie stanowisko jak się nazywało?</span> Ja byłem projektantem. Najpierw tam był asystent – stopnie były – asystent, projektant, starszy projektant. <span style="font-weight: bold;">To w tym prezydium był jakiś wydział urbanistyczny? </span>Ale to były różne wydziały: był wydział gospodarki wodnej, był wydział kultury, był wydział przemysłu i handlu, wydział rolnictwa. I ten mój wydział to się nazywał wydział budownictwa, architektury i urbanistyki. I w tym wydziale były oddziały, a więc: nadzoru budowlanego, architektury i między innymi pracownia urbanistyczna – oddział urbanistyki i przy oddziale urbanistyki pracownia urbanistyczna. I tam pracowało bardzo wielu ludzi, naprawdę doskonałych architektów, jeszcze znanych sprzed wojny, na przykład Malisz, Lendzion. Później były panie, już mocno starsze, Wrońska, Sokołowska, i już powojenne roczniki, które kończyły architekturę w specjalizacji urbanistycznej, to była na przykład Luboińska, Zarębska Ania, było tam kilka osób. I z projektantów jeszcze bym wymienił, było kilku: Herberger, bardzo dobry inżynier architekt, był Wyganowski, też razem pracowaliśmy.
    </section>
    <section>
        <time>32330</time>A Wyganowski zresztą później prezydentem Warszawy był. Nawet mam jego książkę. Był dobrym prezydentem. Ale to już po tej tak zwanej odwilży, po zmianie tych... <span style="font-weight: bold;">Jakoś przeoczyłam tego prezydenta najwyraźniej. </span>W książce o prezydentach Warszawy jest też wymieniony. O, tutaj z dedykacją dla mnie. Żeśmy się dobrze znali, tak że znałem wiele spraw takich, o których się raczej nie pisało, o tych warszawskich sprawach. I później tak się złożyło, że ten wydział zaczęto przekształcać w ramach transformacji, w ramach tam, Bóg wie, różnych przemian, zaczęto to dzielić. Powstał lekki chaos. I wtedy przeszedłem do Instytutu Kształtowania Środowiska. <span style="font-weight: bold;">W którym to było roku mniej więcej? </span>W pracowni urbanistycznej zacząłem pracować, w wojewódzkiej radzie w 1958, to był jakiś 1963, 1964... albo później – 1965 chyba. Tak, raczej 1965. To przeszedłem do Instytutu Kształtowania Środowiska. Zresztą on się mieścił w tym samym budynku, co urząd wojewódzki, tak że miejsce pracy pozostało bez większych zmian.
    </section>
    <section>
        <time>32464</time>Ale jeśli chodzi jeszcze o pracę w pracowni urbanistycznej, to warto wspomnieć o jednej rzeczy, która teraz uległa zupełnej zmianie. Mianowicie, przedtem ci inżynierowie, ci, którzy kończyli architekturę i specjalizowali się w urbanistyce, czy tak jak ja kończyli na wydziale architektury te Studium Planowania Przestrzennego, tą urbanistykę, to byliśmy kształceni wielostronnie, to znaczy kończąc te studia taki inżynier od urbanistyki musiał znać się na zagadnieniach komunikacyjnych, na zagadnieniach mieszkalnictwa, służby zdrowia, oświaty, przemysłu, planowania terenów zielonych, czyli musiał te wszystkie rzeczy znać, dlatego że sam projektował, robił projekt urbanistyczny czy projekt zagospodarowania przestrzennego. Tylko rolnictwo robił ktoś inny, dodatkowo był, jeśli na terenie miasta były tereny rolne, to wtedy już robił rolnik. Ale wszelkie sprawy – ulice, place, skwery, mieszkaniówka, zdrowie – to robił jeden inżynier, ten urbanista, który miał za sobą te wykłady, szkolenia specjalistyczne. Na przykład od zagadnień komunikacyjnych na wydziale architektury, tam gdzie chodziłem, to był Leonard Tomaszewski, profesor przedwojenny. Wybitny, jeśli chodzi o zagadnienia komunikacyjne, po prostu wspaniale tłumaczył, mówił, wyjaśniał, uzasadniał, doskonały fachowiec.
    </section>
    <section>
        <time>32599</time>I teraz na przykład, jak patrzę na pracę zarządu dróg miejskich czy tramwajów miejskich, czy autobusów, to widzę, że dokładnie są łamane wszystkie – dokładnie – wszystkie zasady projektowania, które on nam wtłaczał w głowy. Na przykład podstawowa zasada dla komunikacji tramwajowej to było, że tramwaj ma łączyć najodleglejsze dzielnice miasta najprostszą drogą. A w tej chwili tramwaj jedzie jakiś kawałeczek, przesiadka na inną linię, później przesiadka na następną. A tego nie wolno było robić, to była podstawowa zasada – minimum przesiadek. Zasada była taka, że w mieście trzeba dojechać do każdego miejsca mając najwyżej jedną przesiadkę. <span style="font-weight: bold;">Nie znam zasad, ale widzę skutki naszego zarządu.</span> No więc to wszystko jest łamane dokładnie. Tak że taki projektant, który wtedy pracował, to musiał mieć przeszkolenie, musiał mieć wiadomości z licznych dziedzin. I trochę tak może złośliwie, trochę żartobliwie to nazywano nas omnibusami, że od wszystkiego.
    </section>
    <section>
        <time>32687</time>A później uległo to zmianie i jeden projekt opracowywał, na przykład dzielnica Mokotów, to jeden był od dróg, drugi był od komunikacji tramwajowej, trzeci od autobusów, czwarty od mieszkalnictwa, inny od zdrowia. Robił się wieloosobowy zespół, który ze sobą współpracował najczęściej nienadzwyczajnie, bo to, ta koordynacja tych wszystkich rzeczy to nie była taka prosta. Tak że to było, te rozbicie na tych specjalistów, to nie wiem, czy to było dobre. I później, jeszcze w tym czasie, kiedy byłem w pracowni urbanistycznej i w tym czasie, kiedy przechodziłem do Instytutu Kształtowania Środowiska, to zaczęło występować w urzędach, nie tylko w tym naszym, pewne bardzo szkodliwe zjawisko. Mianowicie przed wojną i jeszcze jakiś czas po wojnie obowiązywała zasada... to miało nazwę... no, przypomnę sobie, to powiem.
    </section>
    <section>
        <time>32784</time>To była taka generalna zasada organizacji biura. Mianowicie, jeśli przychodził jakiś nowy pracownik, to otrzymywał najniższe stanowisko, na przykład w urzędzie miasta to był referent. Musiał przepracować dwa czy trzy lata, już nie pamiętam, dostawał najniższą pensję. Po dwóch, trzech latach dostawał starszego referenta, pensja o 20 złotych przed wojną czy tam 30 wyższa i tak stopniowo awansował. Później był inspektor, później inspektor miejski, starszy inspektor. I była hierarchia tych stopni, ściśle związane zarobki, było powiedziane na przykład – starszy inspektor zarabia od... do... O, to się nazywało pragmatyka służbowa, ten system. I było powiedziane, że awans na stanowisko na przykład starszego inspektora może być po trzech latach pracy na stanowisku inspektora.
    </section>
    <section>
        <time>32863</time>Wszystko było określone – referent tyle lat musi przepracować, żeby być starszym referentem, starszy referent tyle lat, żeby być tym... I wreszcie dochodziło się do naczelnika. Naczelnik to był oddziału. Wydziały, jak mówiłem, miały oddziały, na przykład w wydziale architektury, urbanistyki i budownictwa to były oddziały – nadzoru budowlanego czy tam architektury. To żeby zostać naczelnikiem, kierownikiem jakiegoś oddziału, to on musiał – taki pracownik – przepracować w tym wydziale, nie pamiętam, koło ośmiu, dziesięciu lat, minimum. Chyba nawet więcej. A żeby zostać z kolei zastępcą dyrektora musiał znowu być tym naczelnikiem tam pięć czy sześć lat, żeby mógł być zastępcą dyrektora wydziału i jeszcze znowu ileś lat, żeby być dyrektorem. <span style="font-weight: bold;">Idea może słuszna, ale jeżeli na przykład ktoś nie chciał, rezygnował w połowie i miał na jego miejsce ktoś przyjść, to musiał to być ktoś z zespołu?</span> To w pierwszym rzędzie to musiał być ktoś, kto pracował w tym wydziale czy oddziale, który był zorientowany w tematyce. I ten system z góry wykluczał korupcję. Dlatego że żaden hochsztapler nie przychodził do urzędu po to, żeby 15 lat pracować na stanowisko dyrektora, gdzie dopiero mógł coś zachachmęcić, nikt by nie przyszedł po to, żeby 15 lat czy więcej odpracować na byle jakim stanowisku, żeby być dyrektorem.
    </section>
    <section>
        <time>32990</time>W dodatku te stanowisko dyrektora wcale nie było takie pewne, bo mógł zostać dyrektorem nie on, a jego kolega, naczelnik na przykład innego oddziału. Tak że to wykluczało hochsztaplerów, bo po prostu im się to nie opłacało. Hochsztapler przychodził i na drugi dzień chciał zarabiać pieniądze. I tak się zaczęło dziać właśnie mniej więcej w tych latach, kiedy przechodziłem z urzędu wojewódzkiego do Instytutu Kształtowania Środowiska. Wtedy już zaczęło być tak, że przychodzi zupełnie obcy facet nikomu nieznany i jest dyrektorem wydziału. I nie ma zielonego pojęcia najczęściej o niczym – nic, zero, kompletnie. Znałem taki przypadek, że dyrektor wydziału promocji gospodarczej, który zajmował się lokalizacjami nowych przedsiębiorstw, nowych tam jakichś obiektów gospodarczych, nie wiedział, co to jest linia zabudowy i linia rozdzielająca.
    </section>
    <section>
        <time>33079</time>I po prostu zaczęli przychodzić ludzie przypadkowi, z góry nastawieni na to – on wiedział, że – przychodzę od razu na stanowisko dyrektora – i wiedział doskonale, że od niego zależy zlecenie na przykład wykonania jakiejś tam ulicy, nawierzchni czy budowa jakiejś zajezdni tramwajowej czy autobusowej czy jakiejś szkoły, że zależy od jego decyzji. On wiedział, że już jutro on może robić forsę. I po prostu likwidacja tej pragmatyki służbowej otworzyła furtkę niesłychanej korupcji. I nie tylko korupcji, ale i tumanom, którzy zupełnie się w niczym nie orientowali. Przecież wtedy już pracowałem w urzędzie miasta, bo tam zmieniałem kilkakrotnie pracę, na placu Bankowym. To w wydziale ochrony środowiska przyszła taka pani... no, to była sytuacja rozpaczliwa, bo ona skończyła chyba geografię, już nie jestem pewien, coś gdzieś słyszała, ale zaczęła od zupełnie innych rzeczy.
    </section>
    <section>
        <time>33169</time>Do biura do tego wydziału przychodziła dokumentacja techniczna – każda dokumentacja techniczna musi być zatwierdzona przez urząd miasta, jeśli ktoś buduje coś na terenie miasta. I tych biur projektowych to sporo, a to jest Wojewódzkie Biuro Projektów, a Komunalne Biuro Projektów, a Energoprojekt – są dziesiątki biur projektowych – Służby Zdrowia Biuro Projektów. A ona powiedziała do pracowników – Nie przyjmujemy żadnych projektów, tylko i wyłącznie opracowane przez firmę Progres. Czyli wszystkie inne biura mają się rozwiązać, nie mają racji bytu, bo cokolwiek one zrobią, to ona nie zatwierdzi. Czyli ci ludzie w ogóle są, pozbawiono ich praw, które mając dyplom, mając jakieś biura czy coś... po prostu odebrała elementarne prawa wszystkich tych ludzi – tych projektantów czy kierownictw firm. To się po prostu w głowie nie mieści, jacy kretyni przychodzili.
    </section>
    <section>
        <time>33258</time>I nie można jej było wytłumaczyć, że urząd nie jest od tego, żeby zabraniał różnym firmom pracy, bo każdy ma prawo założyć firmę, projektować i robić, co chce. A ona nie może robić selekcji, że ona tylko znajomego inżyniera ? firemka będzie zatwierdzana, a inne nie. Tego jej nie można było wytłumaczyć. Albo była taka pani też, zupełnie nie wiadomo skąd przyszła, totalne zero, i ona zajęła się komunalizacją gruntów. Mianowicie, chodziło o to, że wiele przedsiębiorstw tych jeszcze z czasów komunistycznych, z czasów socjalistycznych miało bardzo duże tereny wolne. Na przykład stał budynek na Służewcu tam przy Woronicza czy coś, czy jakiejś innej ulicy, ale przed budynkiem był duży teren zielony, który odgradzał budynek od chodnika czy od jezdni. Były takie, tak się projektowało, że luźna zabudowa przemysłowa w otoczeniu zieleni. To ona jeździła po tych obiektach i w ramach komunalizacji miasto przejmowało od tych państwowych przedsiębiorstw grunty. I to robione było na wariackich papierach, dlatego że miasto, jak się projektuje, od czasów średniowiecza, jeszcze od czasów prawa magdeburskiego dzielono na działki.
    </section>
    <section>
        <time>33378</time>Nie może być działka w kształcie trójkąta, w kształcie trapezu, tylko były prostokątne, czasem, jak drogi się zbiegały to trójkątne. Ale w każdym razie działki musiały być tak zaprojektowane, żeby mogły powstać budynki określonego typu i określonej wielkości – front budynku na przykład 30 metrów, w głąb tyle i tyle metrów. I wtedy powstawała zabudowa na przykład tak jak na Starym Mieście. Bo te działki były tak, a nie inaczej podzielone. I na przykład budynki – ulica Nowogrodzka, Hoża, Wilcza – te domy stoją w konkretny sposób ustawione. A ona wycinała, jak tu jest komora ciepłownicza, a tu stacja redukcyjna gazu, to ona wycinała zakręconą działkę jakąś w kształcie litery „s” , bo tu jet wolne. I co można zbudować na działce w kształcie litery „s”? No więc jak miasto będzie wyglądało, jak tam jakiś idiota postawi dom w kształcie „s”, a obok będzie stał jakiś trapezowy, a jeszcze inny może być tylko malutki, bo malutka działka. I to wszystko nie miało sensu. I ona była wszechwładna, ona to rozdzielała.
    </section>
    <section>
        <time>33476</time>Nie wiem, jak się to wszystko skończyło, bo później już przeszedłem na emeryturę, ale wiem, że narobiła szkody mnóstwo. <span style="font-weight: bold;">Czyli większość tych absurdów, miał Pan do czynienia z nimi w urzędzie miejskim, w którym Pan zaczął pracować w którym roku? </span>W tej chwili to mówię o urzędzie miejskim. To był rok 1986, kiedy zacząłem pracę na placu Bankowym. I już do emerytury tu pracowałem. Albo był zastępca architekta miasta. No zupełnie, absolutnie analfabeta. I ktoś chciał zbudować, pamiętam, fabryczkę chemiczną, tam jakieś wyroby plastikowe, przerób plastiku, odzyskiwanie tam czegoś, taka smrodliwa produkcja, już nie pamiętam dokładnie, w Sulejówku. Żaden architekt się nie chciał zgodzić, ani powiatowy, ani miejski w Sulejówku, ani Szumielewicz w Warszawie w urzędzie.
    </section>
    <section>
        <time>33562</time>To jak Szumielewicz pojechał na urlop, to on wtedy dzwoni do tego, co chce budować tą fabryczkę między willami – o, w willowej dzielnicy w Sulejówku, pośrodku na wolnym placu między dwiema ładnymi, zabytkowymi willami – to dzwoni do niego, że chce porozmawiać. Tamten fabrykant, ten właściciel przyjeżdża i ten mu mówi – J<span style="font-style: italic;">ak pan da tyle i tyle, to dostanie pan pozwolenie.</span> To wszystko było jawne. Więc to była głośna afera, to akurat się wydało. I wojewoda – wtedy był okres, kiedy był wspólnie urząd wojewódzki i miejski – i wojewoda Łypacewicz był wtedy (inżynier, doskonały fachowiec, świetny organizator i taki przyzwoity człowiek), natychmiast zwolnił tego hochsztaplera. To jak zwolnił tego Zadrożnego, to w kilka dni później przyszło dwóch facetów, prosili o rozmowę u wojewody, weszli do jego gabinetu i pana wojewodę skatowali, pobili, tam mu złamali szczękę i krzyczeli – <span style="font-style: italic;">Ratunku! Ratunku! Wojewoda nas bije!</span> No więc sekretarka przyleciała, wezwano policję.
    </section>
    <section>
        <time>33674</time>A to było dwóch ubowców, ale to wiemy skądinąd, bo mój kolega prowadził tą sprawę w sądzie, ten prokurator Radlicki, o którym opowiadałem. To było dwóch byłych oficerów SB, bezpieki. I oni zeznali, że wojewoda się rzucił na nich i oni się bronili. I oni wygrali sprawę. I wojewoda podał się do dymisji i na drugi dzień dyrektor był z powrotem na swoim stanowisku – w urzędzie – pracy. Więc ten dyrektor zawsze się zwracał do, na przykład jak sekretarka wchodziła do jego gabinetu, kładła papiery tam jakieś na biurku, mówiła – <span style="font-style: italic;">Proszę, panie dyrektorze, to jest sprawa taka i taka. – Dobra, dziękuję.</span> <span style="font-style: italic;">A teraz spierdalaj. </span>O, to była rozmowa dyrektora z personelem. <span style="font-weight: bold;">Wracajmy do roku 1965, kiedy Pan zaczął pracować w tym urzędzie planowania – jak? – planowania środowiska?</span> W Instytucie Kształtowania Środowiska. To był, tak, 1964 czy 1965 rok. To tam była dość ciekawa praca też w zakresie urbanistyki. Ja miałem przebadać, ilu mieszkańców da się ulokować na obszarze jednego hektara przy różnych typach zabudowy.
    </section>
    <section>
        <time>33771</time>Taki był temat. I nad tym siedziałem, to zbierałem informacje z terenu: przy zabudowie zwartej, przy zabudowie osiedlowej, przy zabudowie willowej, atrialnej. To są różne formy, różne były normatywy, i takie różne badania były robione. Później był też taki temat dotyczący kosztów budownictwa. <span style="font-weight: bold;">I do którego roku Pan pracował w tym miejscu? </span>I tam to... trudno mnie powiedzieć, ale dość długo. Później, chyba w 1968 roku czy 1969 przeszedłem do Ministerstwa Gospodarki Komunalnej, tu na Nowogrodzką... żeby nie pomylić, chyba tak, to był jakiś może 1968 rok. I tam do moich zadań należały sprawy lokalizacyjne urządzeń miejskich. Na przykład, jeśli tam Radom chciał budować ujęcie wody dla miasta, to trzeba było sprawdzić tą dokumentację, czy jest dobrze zrobiona, czy są wystarczające badania, żeby tam ulokować, decydować się o tej lokalizacji.
    </section>
    <section>
        <time>33903</time>No plus tam wyjazdy kontrolne jakieś były. To była taka średnio ciekawa praca. <span style="font-weight: bold;">Jak się nazywało to stanowisko?</span> W ministerstwie – starszy radca. I ponieważ byłem dobry w tej pracy, i dość tak dobrze sobie z tym radziłem, były raczej opinie dość dobre, to mnie minister – to chyba wtedy był Drozd – skierował jako takiego łącznika do spraw pobytu armii radzieckiej w Polsce. No więc to brzmi trochę tak szumnie, ale tu chodziło o to, że było dużo baz rosyjskich na terenie Polski – baz lotniczych, marynarki, tam różnego typu tych baz – i te bazy miały również pewien program inwestycyjny, rozbudowy. Na przykład w Legnicy był duży zespół wojsk tych ruskich, w samym centrum miasta w ogóle był teren wygrodzony murem, całe śródmieście i tam mieszkali tylko Ruscy, zajmowali te tereny. I oni chcieli mieć własne ujęcie wody, oddzielić się od miejskiego ujęcia wody. To w związku z tym jeździłem tam do tej Legnicy, patrzyłem, jak wygląda dokumentacja, jakie są możliwości. No trzeba było coś w tym zakresie się wypowiedzieć. I wtedy to jeździłem po tych różnych bazach naprawdę dużo: byłem w Legnicy, w Świnoujściu (była ta baza marynarki wojennej), w Chojnach, w Koszalinie, w Zielonej Górze.
    </section>
    <section>
        <time>34053</time>Tak że to tych wyjazdów było sporo. <span style="font-weight: bold;">Ale czy to ogólna zasada była taka, że ci żołnierze radzieccy usiłowali stworzyć takie własne enklawy niezależne od państwa polskiego?</span> One były niezależne. Myśmy nie mieli nic do powiedzenia na tym terenie. Natomiast, jeśli on projektował ujęcie wody dla siebie, to myśmy nie mogli mu zabronić, tylko trzeba było sprawdzić, czy to ma ręce i nogi. Oni mieli pierwszych lepszych, nie wiadomo skąd jakichś tam facetów, nie wiadomo, kto projektuje, jakie biuro. Trzeba było zobaczyć, jeśli się robi ujęcie wody na przykład dla fabryki, miasta, dzielnicy czy coś i projektuje się na przykład w miejscu A, to trzeba wiedzieć na podstawie wierceń, że woda jest na takiej i takiej głębokości, wydajność taka i taka. Bo jeśli się okaże, że jest wydajność kilka metrów sześciennych na godzinę, to nie ma w ogóle o czym rozmawiać. Musi być wydajność te kilkaset metrów na godzinę, żeby można było mówić o zaopatrzeniu miasta czy jakiejś dzielnicy.<span style="font-weight: bold;"> No dobrze, ale taka baza – ja przepraszam, że tak jeszcze pytam po laicku – ale taka baza miała również własne zasilanie w elektryczność?</span> Tak, jedne bazy miały własne zasilanie, a inne bazy korzystały z miejskich urządzeń. Ta w Świnoujściu korzystała z zasilania miejskiego. Tak że to było bardzo różnie.
    </section>
    <section>
        <time>34167</time>Ale poznałem, na przykład byłem w takiej wielkiej bazie Chojny, nad Odrą to było. To za Niemców nazywało się Königsberg an der Oder. Tam były koszary jeszcze poniemieckie. Więc za czasów niemieckich to były koszary dla 4000 ludzi, żołnierzy, a jak Ruscy zajęli i tam zrobili swoją bazę, to w tych samych budynkach umieścili 17000 narodu. No więc czasem to było wszystko humorystyczne. I oni tam gorączkowo szukali możliwości dodatkowych ujęć wody, dodatkowych źródeł energii, Bóg wie co, więc takie cuda były. I we Wrocławiu bywałem często. I to była dość dobra praca, dopóki nie wygłupiłem się. Ale... już była pewna swoboda wypowiedzi, już gazety ukazywały się z krytycznymi różnymi artykułami, więc ja już nie tak bardzo trzymałem język za zębami, tylko czasami mówiłem to, co myślę. I w Świnoujściu byłem w tej bazie marynarki wojennej, więc tam parę godzin nad tą dokumentacją przesiedziałem, a później dowódca tej bazy tam jakiś w stopniu admirała – mówił nieźle po polsku i ci oficerowie też już tam mówili nieźle po polsku, łamaną polszczyzną, ale mówili. Oczywiście, co się działo po takiej rozmowie, po takim czymś?
    </section>
    <section>
        <time>34297</time>Na wódkę się szło, zapraszali. Obiad tam w kantynie oficerskiej, wódy to litry całe, dania takie-śmakie, to w ogóle nie ma o czym mówić, to było naprawdę dobrze zrobione. I wtedy, pamiętam, żeśmy dobrze popili. A w tym czasie Chińczycy zaatakowali Ruskich na Syberii. Nie wiem, czy pani pamięta, jak były walki nad Amurem, o rzekę Amur i o drugi brzeg rzeki Amur. Bo Chińczycy uważali, że Amur to jest ich rzeka i teren po drugiej stronie to są też tereny chińskie. I były wtedy dość gwałtowne walki nad tym Amurem, kiedy ja byłem w tym Świnoujściu. I ten komendant, już żeśmy dobrze popili, pyta mnie, co ja sądzę o tych Chińczykach – <span style="font-style: italic;">Zaatakowali nas, chcą tu odebrać kawał ziemi. Co wy Polacy sądzicie na ten temat?</span> I ja sobie przypomniałem wykłady z marksizmu-leninizmu na politechnice, jak mieliśmy na tym studium wojskowym o obszarnikach – że zabiera się obszarnikom ziemię dlatego, że to jest paru ludzi, którzy mają setki hektarów, gospodarstwa wielosethektarowe, jedna rodzina – sześć, siedem osób – a obok żyją setki chłopów w biedzie, którzy mają po jednym hektarze, po dwa hektary gospodarstwa czy trzy i żyją w nędzy.
    </section>
    <section>
        <time>34423</time>I po to się obszarnikom zabiera ziemię, żeby podzielić sprawiedliwie między tych, co mają za dużo, dać tym, którzy mają za mało. I powiedziałem, że taka sama sytuacja jest w tej chwili w Rosji –<span style="font-style: italic;"> Macie 170 milionów mieszkańców. Na Syberii mieszka parę milionów, a jednocześnie sama Syberia liczy koło 10 milionów kilometrów kwadratowych powierzchni, czyli więcej niż całe Chiny, gdzie mieszka miliard ludzi. Chińczycy się po prostu gniotą, zdychają i wy jesteście obszarnikami. Macie tyle ziemi na tej Syberii, ludzi nic, to moglibyście odpalić tym biedakom, którzy się gniotą w tych swoich lepiankach i w tej nędzy. A jeśli nie chcecie, no to ja się nie dziwię, że oni próbują to zrobić siłą.</span> I rozmowa ucichła. – <span style="font-style: italic;">No, dziękujemy, wypijmy jeszcze. Do widzenia.</span> A na drugi dzień minister mnie wzywa na rozmowę i mówi – <span style="font-style: italic;">No, panie inżynierze, ja pana wysyłam, jeździcie do tych baz w sprawach bardzo konkretnych.</span>
    </section>
    <section>
        <time>34509</time><span style="font-style: italic;">A wy zaczynacie opowiadać rzeczy, które nie wchodzą w zakres waszej specjalności, zajmujecie się polityką, a to Chińczykami, a Bóg wie czym. Musicie pilnować się spraw takich – lokalizacjami czy dojazdami, drogi, a nie jakieś tam ideologiczne sprawy. To nie jest wasza rola. Tak że dziękuję wam bardzo.</span> Skończyło się stanowisko tego od spraw pobytu armii radzieckiej. <span style="font-weight: bold;">Ale nie wylali Pana z ministerstwa?</span> Nie. Gdyby to było w latach wcześniejszych, to by to się skończyło – to bym siedział jako wróg ludu. Ale nie, tylko tyle że wróciłem do tej zwykłej tam pracy. <span style="font-weight: bold;">I do którego roku Pan pracował w ministerstwie?</span> Te daty wcześniejsze lepiej pamiętam, a te późniejsze nie. Natomiast wiem, że w urzędzie miasta, jeszcze później pracowałem, było takie, tu miała pani taką kartę wstępu – to było Centrum Badawczo-Rozwojowe Planowania Przestrzennego.<span style="font-weight: bold;"> </span>
    </section>
    <section>
        <time>34607</time>I to było między ministerstwem a urzędem miasta? I później jeszcze bardzo krótko pracowałem w BPRW – Biuro Planowania Rozwoju Warszawy. To bardzo dobre biuro, bardzo takie dobrze obsadzone, ale o bardzo kiepskich stosunkach wewnętrznych, międzyludzkich. I tam poszedłem, bo te Centrum Badawczo-Rozwojowe rozwiązano i poszedłem do tego Biura Planowania Rozwoju Warszawy. Przyjęli mnie – nie miałem pracy, musiałem się zgodzić – przyjęli mnie na stanowiska kierownika jednej pracowni, ale pod warunkiem, że będę jednocześnie zajmował się sprawami rozliczeniowymi, godzinowymi pracowników, to znaczy każdy składa, ile tam godzin przepracował i nad jakim tematem. To były bardzo skomplikowane przeliczenia, na których ja się w ogóle nie znałem, bo nigdy tych rzeczy nie robiłem. I ja się nieopatrznie zgodziłem i zaczęło się pod górkę.
    </section>
    <section>
        <time>34694</time>I oprócz tego, że tam były bardzo kiepskie stosunki, jak to się szumnie mówi, międzyludzkie, to oprócz tego jeszcze doszło to, że nie bardzo sobie dawałem radę z tymi rozliczeniami tych godzin, złotówek, ile wpłynęło, ile wypłynęło. A to dla sąsiedniej pracowni tyle, a dla innej pracowni tyle. I to wszystko się kupy nie trzymało. I machnąłem ręką, podziękowałem i wtedy to bardzo szybko, tak że o tym nawet nie warto mówić, przeszedłem do urzędu miasta i tutaj pracowałem, dostałem stanowisko od razu – bylem kierownikiem zespołu polityki lokalizacyjnej. No więc ode mnie, że tak powiem, zależało pchanie inwestycji w taki rejon czy w inny rejon miasta. No więc to było takie stanowisko dość odpowiedzialne. I oprócz tego jeszcze, już pomijam sprawy bieżące, tam przychodziły podania o zgodę na jakąś działalność, o lokalizację jakiegoś zakładu, jakiejś wytwórni, jakiegoś osiedla. Jeszcze były takie obiekty konkretne, trzeba było często wskazywać. To też do mojego tego wydziału należało.
    </section>
    <section>
        <time>34814</time>Na przykład Izba Przemysłowo-Handlowa francuska chciała wybudować sobie siedzibę w Warszawie, duży budynek, tam coś osiem pieter czy więcej. To pamiętam, że ja wtedy, to ja osobiście wskazałem im miejsce na Książęcej, tu, gdzie teraz jest giełda. Później oni się wycofali z tej budowy, doszli do wniosku, że w Warszawie aż taki budynek to im nie jest potrzebny, że ten rozmach polskiej gospodarki, transformacja, to nie jest aż taki, żeby tu warto było budować budynek. Oni z tego zrezygnowali i w tym miejscu, ale to już kto inny, dał zgodę na budowę giełdy. Później na przykład też, na rogu placu Trzech Krzyży i Książęcej jest ten biurowiec taki dość nowoczesny, to tam dawałem zgodę. Na ten wieżowiec tu, koło Intraco, jest drugi wieżowiec, z tym hotelem Ibis to też to już ja dawałem zgodę.
    </section>
    <section>
        <time>34896</time>Później ten hotel Campanile na Towarowej. W każdym razie wiele oprócz takich generalnych kierunków czy jakichś wytycznych, czy jakichś takich zasad, to oprócz tego były indywidualne takie, udzielanie indywidualnie takich... <span style="font-weight: bold;">A czy w tej Pańskiej pracy jest takie miejsce na ogólną koncepcję, jakby Pan chciał, żeby wyglądało miasto? Już nie mówię tylko Warszawa, ale... Miał Pan taką możliwość realną w pracy pomyśleć sobie, że chciałbym...</span> Tak, to taka możliwość była, tylko że ja tego nie wykorzystałem. Po pierwsze dlatego, że od razu, gdy mnie przyjmowano do pracy, to powiedziano, że kierunki lokalizacyjne, ale unikano, nie powiedziano, że jakaś idea miasta, coś – widziano moją pracę bardziej konkretnie. A to, że jakaś idea rozwoju, idea, jak miasto powinno wyglądać, to później się przekonałem, już kiedy nastąpiły pewne zmiany, to się przekonałem, że to było całkowicie realne.<span style="font-weight: bold;"> </span>
    </section>
    <section>
        <time>34979</time>Mówi Pan, że w ostatnim momencie się Pan zorientował, że coś takiego było realne. Więc pod koniec pracy, kiedy już wiadomo było, że będzie urząd całkowicie przemeblowany, kiedy będą radykalne zmiany w organizacji, to wtedy było jasne i zresztą powiedział mój dyrektor, że ta droga stała otworem, nie było żadnych jakichś zahamowań. A to, że ja dostałem tak duże kompetencje, to też było, raz, że tak było ustalone w zakresie mojej pracy, w zakresie mojego wydziału, tych prac, ale jeszcze do tego przyczyniła się afera z hotelem Hyatt. To były lata, kiedy zachodnie firmy zaczęły się pchać do Warszawy, to była nowość. I Hyatt wystąpił do wydziału architektury, że chce budować hotel w Warszawie i potrzeba mu do tej budowy, półtorahektarowa działka, że jest mu potrzebna. I prosił architekta miasta, żeby wskazał możliwie dobrą lokalizację, możliwie w centrum albo w pobliżu centrum i żeby to mogli nabyć, rozpocząć rozmowy dotyczące kupna tej działki. A ? powiedział, że nie widzi żadnej możliwości zdobycia półtora hektara.
    </section>
    <section>
        <time>35085</time>A wtedy cała aleja Jana Pawła, czyli Marchlewskiego to była pustynia prawie, tylko Muranów zabudowany, tu gdzie jest te rondo ONZ i wieżowce, to były wolne, puste, niezabudowane place – nic. Cała Towarowa to była pustynia, tylko Dom Słowa Polskiego stał. Cała Okopowa tu od Trasy WZ, od Świerczewskiego, czyli Solidarności, to wszystko aż do ronda Babka to była pustynia z obu stron, parę domów stało – dwa kilometry ulica, stało, nie wiem, cztery czy pięć budynków. I on nie widzi żadnej możliwości – ani przy Marchlewskiego, ani tu przy Towarowej, nigdzie, nic. A całe Powiśle było niezabudowane również. Belwederska, Sobieskiego, to wszystko pustynia. Oczywiście, z jakich względów on dał taką odpowiedź, to było zupełnie jasne, czego oczekiwał za wyszukanie odpowiedniej działki i za swoje trudy. To było jasne, dlaczego to robi. I wtedy prezydent się wściekł i powiedział, że te sprawy lokalizacyjne, że ma ten mój oddział, ten polityki lokalizacyjnej, że my to mamy załatwiać.
    </section>
    <section>
        <time>35184</time>To wtedy tych różnych – ten wieżowiec w Alejach Jerozolimskich nad wykopem, budynek przy Bonifraterskiej, co niedawno postawili, ten wieżowiec tam przy Muranowskiej koło Intraco. No więc dość dużo rzeczy takich indywidualnych się załatwiało wtedy również. <span style="font-weight: bold;">I w którym roku przeszedł Pan na emeryturę w takim razie?</span> To był chyba 1997 czy 1998... w każdym razie pod koniec lat 90. <span style="font-weight: bold;">Czyli pracował Pan 60 lat? </span>No więc tu mnie się nic nie zgadza, dlatego że mam pracę rozpoczętą w 1955, skończyłem pod koniec lat 90., czyli to jest 45 lat. A ja poszedłem na emeryturę zgodnie z tym 60 lat... a nie, bo ja liczę lata pracy, trzeba liczyć od urodzenia, w wieku 65 lat. Tak, zgadza się, 1997 rok, to by wypadało. Bo poszedłem na emeryturę dwa lata później, czyli 65 plus 2. 67 lat. To musiało być właśnie 1997, coś takiego. <span style="font-weight: bold;">Czy na emeryturze jeszcze pracował Pan w jakiś sposób?</span> Dorywczo kilka prac robiłem na zlecenie. Ale to było zaraz na początku po odejściu z biura, razem z tym moim przyjacielem, inżynierem Kochem, z tym Ziutem.
    </section>
    <section>
        <time>35339</time>A później tak mi się wzrok pogorszył, że muszę korzystać ze szkła powiększającego, a trudno studiować mapę, jeśli ja widzę tylko ten najbliższy mały kawałeczek, a trzeba mieć pogląd na całość, na całą płachtę. Tak że właściwie później to już nie. <span style="font-weight: bold;">Teraz chciałabym Pana zapytać o kilka takich wydarzeń historycznych w Pana odbiorze. Czyli na przykład o rok 1968, o te wydarzenia marcowe. </span>No... najpierw to były jeszcze te bardziej takie, że tak powiem, gwałtowne i bardziej takie poruszające, bo to była rzecz całkowicie nowa, nieznana, to były te wydarzenia w latach 1958, 1959, 1957. Na przykład, jak Ruscy zaatakowali Węgry, tu była ta odwilż, to było wtedy dość dużo zmian bardzo takich i były pierwsze manifestacje, pierwsze jakieś protesty, listy, petycje, coś się wtedy zaczęło dziać. Pamiętam, był wielki więc – to był rok 1958, nie, 1957 chyba, tak – wielki wiec na politechnice, na którym występował, przemawiał, główną rolę Spychalski. A to był generał czy marszałek już, filar komunistycznego rządu i komunistycznej armii polskiej.
    </section>
    <section>
        <time>35478</time>Filar, po prostu Spychalski to był zaraz po pierwszym sekretarzu, czołowa postać. I on na politechnice występował, że Związek Radziecki przekroczył swoje prawa, że zbyt miał silne wpływy w Polsce, że to są rzeczy niedopuszczalne, że będziemy podejmować kroki zmierzające do ograniczenia wpływów Rosji Sowieckiej w Polsce – oficjalnie do tłumów studentów przemawiał na politechnice. Byłem zresztą na tym wiecu. I to było szalenie poruszające. To jak się rozeszła po Warszawie wieść o tym przemówieniu, to były komentarze we wszystkich biurach, we wszystkich miejscach pracy, fabrykach, to było bardzo głośne i to była zapowiedź czegoś lepszego. <span style="font-weight: bold;">A to, że się Pan znalazł na tym wiecu, to co? Pchał się Pan znowu do polityki mimo doświadczeń?</span> Nie, nie. Nie tak bardzo.
    </section>
    <section>
        <time>35547</time>Ale nie to, że ja chciałem brać w tym udział, tylko byłem jakby w roli obserwatora, mnie to interesowało. <span style="font-weight: bold;">Ale już aktywnie Pan nie uczestniczył? </span>Ale w tym wszystkim nie uczestniczyłem. To już uważałem, że i tak dość dużo... A później, tam jak były te wypadki marcowe, były te na ulicach manifestacje, tam już były te potyczki z policją, studenci protestowali, policja otaczała ich, waliła pałkami, więc studenci – jeszcze wtedy były gruzy na niektórych ulicach i domy niektóre zwalane, to brali cegły z tych domów i rzucali w policję. To pamiętam, że do takiej manifestacji dołączyłem i też rzucałem cegłami. Ale to nie było jakieś takie... <span style="font-weight: bold;">Rozumiem, nadarzyła się okazja, żeby porzucać. </span>Tak. A na drugi dzień już sobie tam z kolegami gdzieś byłem na wódce. Tak że to nie było jakoś tak... po prostu była okazja dowalić.
    </section>
    <section>
        <time>35627</time><span style="font-weight: bold;">A jak Pan odbierał te narodziny Solidarności, tego ruchu całego?</span> Bardzo krytycznie. Tak że ja nawet nie należałem do Solidarności. Żona należała, była działaczką, a ja nie. Po prostu... wśród działaczy Solidarności było zbyt dużo osób, co do których było oczywiste, że wcale im nie chodzi o żadną niepodległą Polskę, że chodzi o coś zupełnie innego. Dzieci tych ludzi, zażartych komunistów, którzy trzymali całe społeczeństwo za mordę, raptem jak gdyby przeciwko swym tatusiom występują. To wszystko było zbyt sztuczne, zbyt nienaturalne, żeby w to wierzyć. Natomiast wybijało się jedno –<span style="font-style: italic;"> my chcemy zmian</span> – te towarzycho całe, ci czołowi działacze. Ten niby KOR to odrębna sprawa. Mówię „niby KOR”, bo oni się podawali za korowców, a nie byli. Więc to wszystko wyglądało bardzo przejrzyście, że chcą zmian, dużych zmian., dlatego że system się walił – nędza i polityczny zamordyzm – i to już się dłużej nie dawało utrzymać. Natomiast ich główną troską było to, że my jesteśmy na czele, my niesiemy chorągwie, my się musimy utrzymać przy żłobie.
    </section>
    <section>
        <time>35743</time>Po prostu chodziło o to, że musimy wszystko zmienić, ale tak, że my będziemy tym dalej kierować, będziemy na szczycie, będziemy kapitanami na tym okręcie.<span style="font-weight: bold;"> No tak, a czy w tym Pańskim środowisku dookoła, tych takich normalnych ludzi, nie czuł Pan takiej potrzeby zmian? </span>Wszyscy czuli to wyraźnie. To było bardzo wyraźne. Natomiast dużo ludzi ufało i wierzyło w szczerość tych, tych... I w dodatku w Solidarności zaczęły się pokazywać osoby, o których było wiadomo, że ich przeszłość jest więcej niż... Zaczęto rozdzielać raptem państwowe dobra. I to wszystko było robione zbyt nachalnie, zbyt ordynarnie, to wszystko było szyte zbyt grubymi nićmi, ci ludzie byli zbyt dobrze znani, żeby zaufać tej nowej organizacji pod nazwą Solidarność. Byli ludzie w Solidarności wspaniali, ale oni jak gdyby byli na drugim planie. Główne sztandary niosły osoby, które... <span style="font-weight: bold;">Którym Pan nie ufał?</span> ...którym nie było najmniejszych podstaw do ufania. <span style="font-weight: bold;">W takim razie teraz zapytam o życie prywatne Pana. Wspomniał Pan, że poznał żonę mniej więcej w 1967 roku. Może Pan powiedzieć, gdzie Państwo się poznali, kiedy Państwo wzięli ślub? </span>No, to tak jak to bywa... <span style="font-weight: bold;">Nie pytam o szczegóły, pytam o miasto na przykład?</span> ...jak w większości przypadków tak bywa. Mianowicie, miałem kolegę ze studiów.
    </section>
    <section>
        <time>35866</time>Nazywał się Marcin Kopczyński, chodziliśmy razem na politechnikę od pierwszego roku i żeśmy się bardzo przyjaźnili. I ta przyjaźń trwa do dziś dnia: widujemy się, spotykamy. I Marcinek, ten mój przyjaciel, ożenił się, nie wiem, gdzie ją poznał, z taką dziewczyną z Milanówka. Ona była inżynierem geodetą. Poznał tą dziewczynę, małżeństwo i zamieszkał w Milanówku. A ponieważ zamieszkał w Milanówku, a ta jego żona Zosia z Milanówka była bardzo w tamtym środowisku popularna i znała, jak to w takim Milanówku czy w innych miastkach wszyscy znają wszystkich, to na jej imieninach czy imieninach Marcina to bywało tam po 20, 25 osób ze środowiska warszawskiego i milanowskiego. I na jednej takiej imprezie właśnie była, o, Hania, więc właśnie tam ją poznałem. <span style="font-weight: bold;">I w którym roku Państwo wzięli ślub?</span> No jakieś po dwóch latach znajomości to było.
    </section>
    <section>
        <time>35956</time>Poznałem 1967... to może 1966 był, jak poznałem. Ślub był w 1967 albo 1968. W każdym razie znałem już jakieś, żonę znałem koło dwóch lat, żeśmy się znali. A, żeśmy jeździli tam, dużo zagranicę jeździliśmy: Węgry – Budapeszt, Jugosławia – Belgrad, Split, Niemcy – Berlin, Drezno. Takie wyprawy. <span style="font-weight: bold;">I ma pan córkę z tego małżeństwa?</span> Tak, córę. <span style="font-weight: bold;">I w którym roku się córka urodziła i kim została? </span>W 1969 się urodziła. Tak w rok po ślubie, czyli to był ślub 1968. <span style="font-weight: bold;">I kim córka jest teraz?</span> Skończyła wydział chemii na politechnice i pracowała na politechnice, była tam asystentką u jakiegoś profesora, zapomniałem, jak on się nazywał. Tam na tej polibudzie. A wyszła za mąż za Polaka, który już urodził się, mieszka w Stanach Zjednoczonych. <span style="font-weight: bold;">Wyprowadziła się tam, tak?</span> Tak. Tak że mieszka w Stanach tam. <span style="font-weight: bold;">Mają Państwo wnuki?</span> Tak. Dwójka jest dzieciaków.
    </section>
    <section>
        <time>36049</time><span style="font-weight: bold;">Dziękuje Panu bardzo za wywiad. </span>To koniec, tak? <span style="font-weight: bold;">No chyba, że Pan chce coś dodać. </span>Bo ja wiem... Może tylko parę słów o tych naszych zwyczajach jeszcze z urzędu wojewódzkiego. Jak w każdą sobotę szliśmy, codziennie chodziliśmy na kawę do Niespodzianki po pracy. Ale raz w tygodniu, a bywało, że dwa, szliśmy do Niespodzianki, stamtąd szło się po kawie do Grandu na whisky albo wódkę. I znowu były różne wersje – stamtąd szło się na coś ciepłego do Kameralnej i jeszcze jakiś koniaczek na zakończenie do Europejskiego. I takie szlaki to się raz w tygodniu zaliczało. No więc tu można by właśnie opowiadać o tym, jakie były barmanki w tym, w Grandzie, te nazwiska tamte, bo to nie były byle jakie. Na przykład na dole w barze to była autentyczna hrabina, pani Irena Tyszkiewicz. To była hrabianka.
    </section>
    <section>
        <time>36135</time>Na górze pani Irka Majchrowska. To jej mąż to był znany dziennikarz w tym czasie. Tak że to były różne panie. Ten klub na górze, tam żeśmy przesiadywali, to był w stylu angielskim, to stoliki, bardzo ładnie urządzony, zacisznie, stoliki, fotele. I cisza. Przy stolikach ludzie, towarzystwo, tu siedzi dwójka, tam czwórka, to wóda tu, tam przy bufecie ktoś. I nie było żadnych wrzasków. I to właśnie nam bardzo odpowiadało, że to była taka atmosfera spokoju, ciszy, i dobrego takiego ?. No więc to było w sumie dobre. Tam można by dużo opowiadać o tych, kto tam bywał, kogo żeśmy spotykali... <span style="font-weight: bold;">No to proszę. Jeżeli to jest obrazek obyczajowy, to jak najbardziej mieści się w kategorii naszej relacji. </span>Jak dwóch facetów w towarzystwie dwóch dziewczyn jakichś idzie popijać do klubu, to ja nie wiem, czy to taki znowu obyczajowy obrazek.
    </section>
    <section>
        <time>36211</time><span style="font-weight: bold;">Wie Pan, chociażby z tego powodu, że dzisiaj już nikt po pracy nie ma tak i pieniędzy, i czasu, żeby tak chodzić po tych samych miejscach raz na tydzień. </span>To nie był żaden wydatek, dlatego że taka wódka kosztowała 6,40. Whisky kosztowała, nie pamiętam, 9 złotych. <span style="font-weight: bold;">A ile była stawka za godzinę na przykład, żeby jakiś odnośnik do tego zrobić?</span> Tego nie powiem. Była pensja, tam myśmy mieli te, powiedzmy, 1500, 1800 złotych pensji. Taki wieczór – Grand, Kameralna, Europejski – taki szlak łącznie z obiadem w Kameralnej, właściwie kolacją już, to kosztował około 200-250 złotych, taki cały szlak. To w miesiącu to się wydawało na to, przecież nie zawsze żeśmy szli ten pełny szlak z tą Kameralną czy z Europejskim. To w Europejskim, pamiętam, Aldona w holu w barze, Teresa w tym narożnym.
    </section>
    <section>
        <time>36287</time>Tych opowieści to tam różnych to byłoby naprawdę dużo. W każdym razie to nie przekraczało w żadnym wypadku naszych możliwości finansowych, żeby tak robić sobie taką ? Reise co tydzień. <span style="font-weight: bold;">Piękne wspomnienia. To dlatego Pańskie pokolenie jest takie zadowolone z życia, po prostu.</span> Mimo że były naprawdę ciężkie czasy. Przecież, jak później był stan wojenny i były te kartki, to pamiętam, że po chleb o szóstej rano chodziłem na Krasińskiego pod piekarnię, żeby mieć na śniadanie czy dla córki, czy dla żony, to stawało się. Mróz jak cholera, to o szóstej rano, o siódmej wyrzucali do samochodów do rozwożenia i część sprzedawali na miejscu. Z mięsem – ochłapy jakieś sprzedawali zupełnie. To momenty były bardzo kiepskie. Później przecież te były takie chwile, Kościół się bardzo angażował w pomoc, to braliśmy udział.
    </section>
    <section>
        <time>36380</time>Trzeba było te rzeczy roznosić. Więc były listy w kościele, tam się ludzie zgłaszali, kto co potrzebuje. Więc przychodziły dary z zagranicy, ci ludzie to były często osoby, które nie mogły się ruszać, z trudem chodziły czy chore, czy jakieś inne kłopoty, to trzeba im było zanieść. To żona, ja to żeśmy tam te rzeczy roznosili też. To było wiele osób takich. No więc to były takie i momenty naprawdę ciężkie i momenty takie niezbyt warte wspomnień. <span style="font-weight: bold;">Takie, do których Pan teraz z przyjemnością wraca też? </span>Ja tam mało wspominam bardzo, niemalże obce są dla mnie te rzeczy. Nie zdarza się, żebym siedział i myślał o czasach, o tym, co minęło, co przeszło.
    </section>
</article>