<?xml version='1.0'?>
<article>
    <section>
        <time>0</time>Krystyna Łyczywek: Ja urodziłam się w Poznaniu, nawet pamiętam, że na ulicy Kopczyńskiego i o drugiej w nocy, a moimi rodzicami był Władysław Wiza, powstaniec poznański, wielkopolski z roku 1918 i moja matka z domu Brodniewicz. Nazywałam się Wiza. Dostałam imię Krystyna. Krystyna Wiza, czyli Wizówna. Wtedy się tak mówiło. I to był 24 sierpień 1920 roku. Potem przeprowadziliśmy się, to znaczy moi rodzice się przeprowadzili na ulicę 27 grudnia. To jest centrum Poznania. Ja urodziłam się jako córka nie tylko powstańca, ale nadkomisarza policji państwowej. Bo po stu dwudziestu trzech latach właśnie powstańcy, to znaczy starsi też bracia mojego ojca... Bo Zygmunt Wiza był bardzo znany jako organizator powstania. Jest we wszystkich książkach o nim. I wtedy oni założyli również policję polską i mój ojciec był nadkomisarzem policji państwowej. I pamiętam z opowiadań mojej matki, że jak przyprowadził psa policyjnego do domu i powiedział, że ma mnie w kołysce pilnować, to moja matka się nie mogła zbliżyć do mnie nawet.
    </section>
    <section>
        <time>87</time>Tak miał wyszkolonego psa. I na tej ulicy 27 grudnia, w bardzo eleganckim mieszkaniu, spędziłam do dziewiątego roku życia razem z ojcem i z matką. Ojciec potem, tak samo jak jego rodzeństwo, mieli bardzo eleganckie sklepy w centrum Poznania. Kilka było tych... Bo jeden to był na ulicy Paderewskiego, bardzo duży, na dwóch piętrach. To jego siostra starsza miała. A ja chodziłam do szkoły sióstr urszulanek, to znaczy najpierw podstawowa szkoła na Wałach Leszczyńskiego, a potem też i gimnazjum. Ale już w dziewiątym roku życia mojego zmarł mój ojciec. I wtedy było to tak, że ja, ponieważ przeskoczyłam jedną klasę z drugiej podstawowej do czwartej, poza tym chodziłam jeszcze do szkoły muzycznej, a w nocy czytałam książki, a moi rodzice nie pamiętali o tym, że trzeba również sport uprawiać i turystykę, a nie tylko w książkach siedzieć, byli dumni z moich postępów – nabawiłam się ciężkiej anemii.
    </section>
    <section>
        <time>163</time>I wtedy starsza siostra mojego męża powiedziała:<span style="font-style: italic;"> – Ty nie umiesz jej wychowywać, daj mnie ją. </span>I wzięła mnie do willi z ogrodem gdzieś indziej w Poznaniu, gdzie nie mogłam chodzić do szkoły. Nie wolno mi było chodzić do szkoły, tylko... Ona była bardzo bogata, miała stangreta, powóz i tak dalej. A stangret przychodził w liberii, przyjeżdżał po mnie i do mnie mówił, mimo że miałam dopiero dziewięć lat: <span style="font-style: italic;">– Panienka wejdzie do powozu. Panienka wyjdzie. Panienka pobiega. </span>A potem po południu przyjeżdżała znowu ekspedientka z jej sklepu i:<span style="font-style: italic;"> – Panienka pójdzie na łyżwy. </span>I cały czas musiałam się wtedy odprężyć od szkoły. Niemniej jakaś nauczycielka przychodziła, tak że nie straciłam tego. I w tym czasie zmarł mój ojciec. Ponieważ ojciec mój zmarł, wtedy moja ciocia uważała, że ona może mnie dalej wychowywać, bo jeszcze miałam siostrę. I moja mama miała wtedy bardzo dużo kłopotu z prowadzeniem tego magazynu, i nawet z utrzymaniem mieszkania.
    </section>
    <section>
        <time>233</time>Ja wtedy spędziłam właściwie pięć lat u cioci, a moja mama w niedziele przyjeżdżała z moją siostrą, tak że niedziele zawsze miałam z mamą. Chodziłam do tej szkoły sióstr urszulanek nadal, ale po tych pięciu latach okazało się, że ten bardzo duży, dwupiętrowy, na ulicy Paderewskiego w Poznaniu sklep też z powodu kryzysu musiał zostać zamknięty. A ponieważ moim wujkiem, czyli mężem mojej cioci, tej siostry mojego ojca, był doktór praw Paweł Piechaczek z Opola, to on wrócił do Katowic i w Katowicach wtedy był radcą prawnym. A ja musiałam wrócić do mamy. A moja mama też miała bardzo duże kłopoty finansowe. Musiała się przeprowadzić i mieszkaliśmy w małym mieszkaniu na Łazarzu. I nie mogła moja matka płacić 60 złotych miesięcznie za czesne w tej szkole sióstr urszulanek, bo to była bardzo droga szkoła, ale za to bardzo dobra, bo te siostry zatrudniały profesorów czy docentów z uniwersytetu.
    </section>
    <section>
        <time>308</time>Tak że mężczyźni bardzo często tam byli profesorami. I dlatego szkoła była droga. I moja mama poszła do matki przełożonej i powiedziała, że niestety musi córkę wypisać, bo w państwowej szkole dużo taniej kosztuje, a tym bardziej, że mój ojciec miał Krzyż Walecznych, więc jeszcze taniej, tylko dziesięć złotych. A one powiedziały:<span style="font-style: italic;"> – A pani nie potrzebuje płacić, a my jej nie wypuścimy. </span>Bo byłam wtedy już najlepszą uczennicą szkoły, ale nie klasy. Tak wyszło. Mam nawet takie dedykacje matki przełożonej i tak dalej. Taką książkę z dedykacją wspaniałą. Jeszcze mi się jakoś uchowała. No i powiedziały: <span style="font-style: italic;">– Proszę pani </span>– do mojej matki <span style="font-style: italic;">– ona jeszcze pani przyniesie pieniądze, bo może korepetycji udzielać.</span> I ja, mając 14 lat, zaczęłam zarabiać jako korepetytorka. Zostawałam u sióstr urszulanek, uczyłam i łaciny, i historii nawet, i francuskiego, i matematyki. Zależy, kto co potrzebował.
    </section>
    <section>
        <time>371</time>Często to były o jedną klasę niżej albo nawet niektóre były trochę starsze ode mnie, bo ja miałam tę klasę przeskoczoną, więc byłam młodsza w klasie. I przynosiłam do mojej matki tak od 100 do 140 złotych miesięcznie, które oddawałam jej i w ten sposób pomagałam. I tak było aż do matury. Tak że mogłam wtedy i udzielać korepetycji. Równocześnie byłam w harcerstwie. Przeszłam wszystkie stopnie. Od dwunastego roku życia byłam na obozach harcerskich. Oczywiście przyrzeczenie złożyłam już mając te 12 lat. I pierwszy obóz, to pamiętam, że to było w Zakopanem. Nawet Bronkę Porąkówną tam poznałam też. A potem już co roku jeździłam na obozy harcerskie. I w Wilnie byłam, i na Huculszczyźnie, i we Lwowie byłam. Bardzo dużo mam wspomnień takich, gdzie wszędzie byłam. Poza tym siostry urszulanki zawsze mnie zatrudniały jako taką osobę, która może wygłosić dużą prelekcję o czymś, co się... Na przykład Żwirka i Wigurę, i tak dalej. To musiałam. Albo na przykład 500-lecie urszulanek.
    </section>
    <section>
        <time>451</time>To musiałam też. Nie mogę tego zapomnieć, że wygłaszałam takie duże przemówienie, a w pierwszym rzędzie siedzieli biskupi i nawet mój wujek, ksiądz kanonik Putz, który jest teraz błogosławionym, bo on w Dachau zginął. Wielki patriota. To mój wujek. I ja, jak już skończyłam przemówienie i miałam tylko kartki w ręce i tak je ściskałam, te kartki, ale nie zaglądałam, tylko wszystko z pamięci mówiłam. I jak zeszłam z tej sceny po schodkach, to upadłam u stóp tych biskupów. Ten ksiądz, mój wujek to wołał:<span style="font-style: italic;"> – Brawo, Krysiu</span>. A tymczasem ja upadłam. I wtedy matka przełożona mnie wzięła zaraz do zakrystii, bo tam obok kaplica i zakrystia. Dała mi wino mszalne i to mi pomogło. I stałam zaraz. To jest to, co pamiętam doskonale. Maturę zdawałam. Bardzo liczył na mnie profesor Stefen, który łaciny uczył i przynosił mi dodatkowe, różne tłumaczenia, które ja mu tłumaczyłam na polski. Jeszcze dotychczas potrafię i Wergiliusza, i Owidiusza mówić po łacinie, bo pamiętam. I on liczył na to, że ja pójdę na filologię klasyczną po maturze.
    </section>
    <section>
        <time>530</time>I nawet po wojnie, jak spotkał moją matkę, to powiedział: <span style="font-style: italic;">– Jaki mi ta Krysia zawód zrobiła, że wybrała romanistykę, a nie klasyczną filologię.</span> Całe szczęście, że to zrobiłam, bo miałam bardzo miłą nauczycielkę języka francuskiego, kobietę, bardzo miłą. Trawińska się nazywała, Janina, która bardzo nam... Trzy z tych uczennic, to znaczy mnie i jeszcze dwie, które się dobrze uczyły francuskiego, zapraszała do siebie do domu, robiła konwersację francuską z nami. Nawet chodziła z nami, pamiętam, do biednych. Też myśmy zanosiły jakieś jedzenie, to też ona z nami. I tak mi przybliżyła Paryż, że ja bardzo chciałam do Paryża pojechać zaraz, i odkładałam sobie na książeczkę oszczędnościową, i miałam w 1939 roku już wszystko załatwione, że będę w Paryżu. I wtedy właśnie wybuchła wojna. Ja już byłam na pierwszym roku romanistyki i wtedy, jak wybuchła wojna, to oczywiście już nie mogłam studiować romanistyki.
    </section>
    <section>
        <time>597</time>I wtedy byłam w Szarych Szeregach, pracowałam w tajnej organizacji, i namierzyło mnie gestapo, i dlatego musiałam uciekać do Warszawy. To był rok 1943. Równocześnie oczywiście uczyłam się. I angielskiego, i pracowałam u Niemców, więc opanowałam i niemiecki, i angielski wtedy. I francuski nawet też... Jakąś konwersację sobie robiłam. I pracowałam w Szarych Szeregach. I jak znalazłam się w Warszawie, to był rok 1943, początek czerwca. To było na rozkaz „Pasieki”, czyli Głównej Kwatery Harcerskiej. Przyjechał kurier z Warszawy, kazał mi się natychmiast ewakuować. Zresztą nawet nie mogłam nocować u siebie, dlatego że wracając z pracy... Ja pracowałam wtedy w niemieckim przedsiębiorstwie, które nazywało się ? (niem.; 01b; 0:07:08). Nauczyłam się tak zwanej ? (niem.; 01b; 0:07:14), czyli stenografii niemieckiej i stenografowałam tego szefa i potem raporty czy coś, i przepisywałam na maszynie, a równocześnie się uczyłam.
    </section>
    <section>
        <time>677</time>W szufladzie miałam stenografię polską też. Jak on przychodził i zobaczył, co ja tam robię, to ja mówiłam, że opanowuję angielską, bo pewnie będzie nasze przedsiębiorstwo teraz miało jeszcze jakieś kontakty z innymi krajami. Tak kłamałam. Ale jak musiałam uciekać... Ale dlaczego musiałam, nie mogłam nocować? Otóż wracając, odwiedziłam moją koleżankę. Krawiec nazywała się. Wandzia Krawiec. Bo tam blisko ona mieszkała i znalazłam tylko w jej pokoju bałagan straszny po wizycie gestapo i zabraniu jej, i zapłakaną matkę. A ponieważ myśmy się przyjaźniły, to ona miała mój portrecik na biurku, który zabrali ci gestapowcy. Wobec tego i tak już nie mogłam nocować u siebie. I potem dostałam jeszcze ten rozkaz ewakuacji. I jak znalazłam się w Warszawie, to nazywałam się Władysława Ciesielska na takiej fałszywej kenkarcie. Przechodziłam koło Łodzi w Tuszynie, lasem, w nocy. I jak znalazłam się w Warszawie, to był czerwiec wtedy, i zatelefonowałam do koleżanki harcerki, która była przedtem w Poznaniu, a już wtedy wysiedlona w Warszawie. I tam się umówiłam. Pamiętam, jakie to było dla mnie wielkie zdziwienie, bo Warszawa a Warthegau to była ogromna różnica.
    </section>
    <section>
        <time>771</time>Wtedy w Poznaniu Niemcy chcieli zrobić z nas robotników tylko. Nie było wolno się uczyć nawet w szkole podstawowej. Nie mogły dzieci chodzić do szkoły podstawowej, dlatego my, jako harcerki uczyłyśmy małe dzieci też. Natomiast... I nie było...<span style="font-style: italic;"> Nur für Deutsche </span>wszystko w Poznaniu, nie była ani wstępu do żadnego kina, ani wstępu do żadnej kawiarni, ani niczego. Wszystko było <span style="font-style: italic;">nur für Deutsche</span>. I ? (niem.; 01b; 0:09:28) wszędzie napisane, dlatego się nauczyłam po niemiecku tam. I znalazłam się w willi Wańkowicza, bo to mi załatwił mój kolega z Poznania, starszy ode mnie, który potem był moim szefem w AK. Złożyłam przysięgę AK wtedy i od razu byłam w kontrwywiadzie AK. Najpierw mieszkałam, ale niedługo, właśnie w willi Wańkowicza i tam byłam bardzo zdziwiona tym, jak zobaczyłam, że u tych państwa Żaków, którzy z Poznania pochodzili, (01b; 0:10:00) nie zajmowali się tajną organizacją, tylko jakieś interesy robili...
    </section>
    <section>
        <time>835</time>I tam mnie on umieścił najpierw na jakiś tydzień. To ja nie mogłam przełknąć tego, co oni mieli, bo w Poznaniu nawet kawy nie było. I moja matka tak lubiła kawę, więc ja zaraz o niej myślałam, że nie ma i tego. A tam nie tylko, że było bardzo dobre jedzenie, ale jeszcze też ubrana pokojówka w biały fartuszek i coś na głowie takiego białego i obsługiwała. A to dla mnie było takie zdziwienie, bo w Poznaniu było coś okropnego. Tak mały przydział był jedzenia, że nawet jak... Pamiętam, że koleżanka moja z matką to sobie osobno odkładały kawałki chleba do dwóch szuflad, żeby jedna drugiej nie zjadła. Nawet takie były warunki wtedy. Ale to się oczywiście potem zmieniło. Ja potem zamieszkałam gdzieś niedaleko... Na Unii Lubelskiej, tak. Tam na króciutko, a potem mi znaleziono na Lesznie numer 33 pokój. Oczywiście dostałam fałszywą kenkartę i nazywałam się Władysława Ciesielska, urodzona na Bielanach. Byłam trochę starsza od mojego właściwego wieku.
    </section>
    <section>
        <time>903</time>Musiałam się wszystkiego tego nauczyć, swojego cv. I wtedy od razu złożyłam przysięgę w AK, i byłam w kontrwywiadzie. Poznałam dobrze topografię warszawską, bo musiałam roznosić tajne informacje i dolary, i tak dalej. Wszystko po całej Warszawie. I potem mnie przeniesiono do departamentu informacji rządu londyńskiego i musiałam... Też już dobrze znałam stenografię polską i stenografowałam raporty do Londynu. A potem i te raporty do Londynu w takiej zakamuflowanej maszynie, która była za ścianą tylną szafy... Była jeszcze wybita taka przestrzeń dla tej..., w murze. Tam była schowana ta maszyna. To pisałam, przepisywałam i przynosiłam to do mojego szefa na Powiśle. Pan Męclewski Edmund był moim szefem, pseudonim „Andrzej”, i on to potem... Kurier przywoził to do Londynu. Kiedyś przeżyłam taką rzecz, że... Wtedy właśnie, kiedy pierwszy raz byłam u tego Męclewskiego, to równocześnie chciałam się spotkać z kilkoma harcerzami z mojej grupy.
    </section>
    <section>
        <time>984</time>To była Krystyna Frysztak, moja przyjaciółka. Potem był mój przyszły mąż, to znaczy Roman Łyczywek i był ksiądz nawet, który później był księdzem, a wtedy był naszym kolegą w harcerstwie. I jechaliśmy gdzieś tramwajem. I wtedy Niemcy nas... Zatrzymali tramwaj, wszystkich wyrzucili z tramwaju. Kazali wszystkim wysiąść i kontrolowali nas, nasze kieszenie, wszystko. Ja zostawiłam ten raport, który musiałam... Pierwszy raz byłam u niego, tego mojego szefa. Napisany, stenografowany, gdzieś pod krzesłem. Potem trudno mi było trafić do tego krzesła, ale wreszcie doszłam. Oczywiście udawałam, że to kosmetyczka wypadła, że się maluję czy coś. I to wzięłam. Ale potem mi koledzy powiedzieli, że już mnie ktoś obserwuje, dlatego zupełnie krętymi, innymi drogami trafiłam na to Leszno do siebie. I mogłam przepisać to. Tam u niego tak pracowałam od 1943 roku do 1944. Ale równocześnie pracowałam w Szarych Szeregach, w tym departamencie. I pracowałam również...
    </section>
    <section>
        <time>1064</time>Studiowałam na Tajnym Uniwersytecie Ziem Zachodnich. Na tajnym uniwersytecie studiowałam drugi rok romanistyki. To była gramatyka historyczna. A ponieważ przez cały dzień byłam zajęta, dlatego że i w Szarych Szeregach, i w tym departamencie... Poza tym nawet na przykład w południe, żeby zarobić na obiad, to udawałam Francuzkę na Kruczej u jednej pani i musiałam z takim Jędrusiem rozmawiać po francusku. I nie zapomnę tego, że raz na tym... Miałam za to dobry obiad, ale przez jakieś pół godziny czy godzinę musiałam po francusku mówić. Bawiłam się na podłodze, udawałam Francuzkę. I wraz tam zaprosili... To było na Kruczej, tak. I zaprosili takich warszawiaków, którzy nie znali języka francuskiego. Bo ta babcia, która mnie zatrudniła na ten obiad, dawała bardzo dobry obiad, mówiła po francusku. I ci zaczęli po polsku do niej mówić i źle się wyrażać o poznaniakach. I ja wtedy nie wytrzymałam, i powiedziałam kilka słów po polsku.
    </section>
    <section>
        <time>1134</time>A babcia się tak dobrze zachowała, że powiedziała:<span style="font-style: italic;"> – Widzisz, Jędrusiu, mademoiselle od niedawna jest w Polsce i już się nauczyła. </span>To było też. I dlatego, żeby na przykład studiować, to znaczy przygotowywać się z tej gramatyki historycznej do egzaminu, który zresztą zdałam u profesora Bramera na trzy dni przed Powstaniem, to musiałam brać lek, który się nazywał psychedryna i pozwalał mi nie spać, bo nie miałam czasu się uczyć kiedy indziej, tylko w nocy. I tak było aż do powstania. Powstanie, gdy wybuchło, to w tym samym dniu chowaliśmy naszego kolegę harcerza, Rajskiego, który razem ze mną i jeszcze z drugim kolegą przygotowywał do przyrzeczenia harcerskiego. Ja to przyrzeczenie jeszcze dotychczas mogę z pamięci cytować: <span style="font-style: italic;">Mam szczerą wolę całym życiem pełnić służbę Bogu i Polsce i być posłuszną prawu harcerskiemu.</span> I ja razem z tymi moimi dwoma kolegami przygotowywałam harcerzy takich kilkunastoletnich, czyli ? (01b; 0:16:16), i na Żoliborzu miał odbierać to przyrzeczenie mój szef, czyli mój przyszły mąż z „Pasieki”.
    </section>
    <section>
        <time>1214</time>I właśnie wtedy on ode mnie odbierał relację, bo przyszedł do mnie i na stole pokazywał mi te krzyże. Miał krzyże przy sobie harcerskie. A ci dwaj koledzy mieli przyjść razem. Ci, którzy ze mną uczyli tamtych, przygotowywali. I wchodzi, i ja otwieram drzwi, a ten jeden upadł i mówi:<span style="font-style: italic;"> – „Iga”...</span> To był mój pseudonim.<span style="font-style: italic;"> – „Iga”, jestem ranny.</span> I upadł. I zaraz myśmy jego odtransportowali do Szpitala Maltańskiego. Ja nawet na Chłodną pobiegłam po księdza. A myśmy pojechali na Żoliborz odbierać to przyrzeczenie. Jak wróciliśmy, to on już nie żył. Ten właśnie Tadek Rajski, pseudonim „Stefek”. I pogrzeb jego odbywał się we wtorek, wtedy, kiedy Powstanie wybuchło. Z wszystkimi honorami, ze sztandarem, z przemówieniem i tak dalej. I myśmy... To było właśnie tego pierwszego. Jak wracaliśmy, to już była ta godzina „W”, siedemnasta. Tak że dotarliśmy tylko do swoich domów. Ja pamiętam, że pierwsze kilka dni to spędziłam na ulicy Ogrodowej.
    </section>
    <section>
        <time>1284</time>Założyliśmy taki szpital dla rannych i pamiętam jak teraz, że przychodziły eleganckie panie z wymalowanymi paznokciami i chciały nam pomagać. A jak mówiłam, że w tej chwili nie potrzeba czy...<span style="font-style: italic;"> – Ale my możemy nawet ziemniaki obierać –</span> mówiły. – <span style="font-style: italic;">Byleby pomóc ludziom. </span>Wtedy była taka naprawdę solidarność i wśród dzieci, i wśród młodzieży, że tak wszyscy... Jak mnie pytają później, czy to miało sens, zrobienie Powstania, skoro dwieście tysięcy osób zginęło, to ja mówię każdemu: <span style="font-style: italic;">– Gdybyście wtedy żyli, to byście to samo zrobili. Gdybyście byli.</span> Bo tak cierpieliśmy ze strony Niemców wtedy, że nie można było sobie wyobrazić, żeby nie zrobić Powstania. Tylko nie przypuszczaliśmy, że dwa miesiące potrwa. Myśleliśmy, że pięć dni. Pięć, sześć dni Powstanie. I drugiego właśnie to było to, a potem już nie mogłam na Elektoralną wrócić. Aha, ja byłam zatrudniona w Batalionie „Łukasińskiego” i właśnie moim szefem był znowu Męclewski. Tam, bo redagował pismo „W walce”.
    </section>
    <section>
        <time>1354</time>I na Barokową musiałam zawsze podchodzić do pracy. I któregoś dnia, to chyba był 8 sierpnia, chyba tak, wyszłam wcześnie rano na godzinę ósmą, i poszłam na Barokową, a już wrócić do siebie nie było można, bo wtedy Niemcy byli od strony Elektoralnej. Polacy... To na Orlej ulicy tam było, od strony Leszna. I była walka, i już Niemcy zajęli ten rejon. Tak że musiałam wrócić na Barokową. Już do swojego domu nie wróciłam. Ale muszę powiedzieć, że nie wiedziałam o tym, co się stało tam, na tej ulicy, w tym domu pod numerem 33. A dowiedziałam się o tym dopiero wtedy, kiedy wyszła książka Serwańskiego. To był wtedy student i kolega nasz, a potem profesor historii w Poznaniu. I on wtedy zbierał notatki wszystkie, będąc w Brwinowie. Zbierał notatki od tych ludzi, którzy wychodzili z Powstania, się jakoś uratowali. I między innymi tam moje są w tej książce też dwie relacje. Osobne ze Starego Miasta, osobne ze Śródmieścia.
    </section>
    <section>
        <time>1435</time>Ale on nie mógł tego wydać za czasów komuny, aż do 1963 czy 1962 roku. Dopiero wtedy wydał tę książkę. A te notatki wszystkie od różnych ludzi były przechowywane w Brwinowie w wekach takich, gdzieś pod strażą pożarną, pod podłogą. I on to wtedy wydobył, i dopiero wtedy zrobił... I z tego się dowiedziałam od takiego pana, który też taką notatkę dał, Bocheńskiego, i który mieszkał też pod tym 33. numerem, że jak weszli wtedy, własowcy podobno to byli... Jak oni weszli i zajęli ten dom pod numerem 33., to wszystkie kobiety i wszystkie dziewczyny zgwałcili, i wszystkie zabili. A mężczyzn wypędzili. Wtedy się dowiedziałam dopiero od niego. Jak opowiadam o Powstaniu, to zawsze mówię, że warto być punktualnym, bo gdybym nie poszła na ósmą do pracy, tylko na wpół do dziewiątej czy dziewiątą, to bym już nie żyła. Powstanie... Stare Miasto trzeba było opuścić. Myśmy mieszkali...
    </section>
    <section>
        <time>1504</time>Myśmy byli najpierw na tej Barokowej, a potem na Miodowej. Po Fuksie, pamiętam, że na jakichś suszonych burakach na takich siennikach leżało się. I dostaliśmy rozkaz ewakuacji 1. września, i na placu Krasińskich wchodziliśmy do kanału. Pamiętam, że o drugiej w nocy to dopiero było. I tam nie można było mówić. Tylko zawsze nam mówili, bo Niemcy, jeżeliby usłyszeli głos, to by tam wrzucili jakieś coś, żeby nas zabić. Tak że musieliśmy bardzo ostrożnie iść. Ja z moim niedużym wzrostem to dawałam sobie radę, ale koledzy wysocy musieli się do połowy zginać. Taki był ten kanał. I oślizgły okropnie, tak że jak wyszłam na ulicę Warecką, to mi tam zelówki odpadły zupełnie. I tam koledzy, którzy mnie na Wareckiej odebrali i nawet pamiętam, że bardzo dobrze tam... Nocowałam w takim... Po Starym Mieście to mi się wydawało rajem, Śródmiasto. I powiedzieli mi: <span style="font-style: italic;">– Twój Romek żyje.</span> Bo ja nie wiedziałam, czy mój przyszły mąż żyje, czy nie.
    </section>
    <section>
        <time>1584</time>Bo on był w batalionie „Kilińskiego” w Śródmieściu. I wtedy, jak myśmy się spotkali, to powiedzieliśmy: <span style="font-style: italic;">– My będziemy razem umierać.</span> I 7 września wzięliśmy ślub w szpitaliku na Chmielnej. W szpitaliku na Chmielnej, bo nie było dostępu do kościoła św. Krzyża, ale ksiądz był z tego kościoła św. Krzyża. I pamiętam, że mimo że Niemcy wtedy powiedzieli, że jest zawieszenie broni, bo kobiety z dziećmi mogą wychodzić, to mimo to tak bombardowali, że w czasie tego ślubu musieliśmy zbiegać do piwnicy trzy razy. A ksiądz nam wydał tylko taką wyrwaną kartkę ze swojego notesu, w którym napisał nasze nazwiska prawdziwe. To znaczy moje prawdziwe, czyli Krystyna Wizówna, a nie Władysława Ciesielska, jak na kenkarcie i tych moich dwóch świadków, którzy byli też poszukiwani przez gestapo. Jeden z nich to był właśnie ten Męclewski, mój szef, też z Poznania, a drugi to Adam Pol, też z Poznania. I też byli poszukiwani przez gestapo, więc mieli...
    </section>
    <section>
        <time>1654</time>I to prawdziwe nazwiska ich były. Pierwszą noc, poślubną spędziłam na barykadzie na Alejach Jerozolimskich. Potem nas zakwaterowano na Marszałkowskiej numer 81 na piętrze. I o ślubie oczywiście nikomu się nie mówiło, bo to było zbyt prywatne. Tylko ci świadkowie wiedzieli. Ale pod koniec Powstania nas zdradzili i powiedzieli, że jesteśmy małżeństwem. I pamiętam, że wtedy zaśpiewali nam <span style="font-style: italic;">Więc pijmy zdrowie, oficerowie</span>. I nam wiwatowali tak. Potem z powstania wyszliśmy już razem. Wyszliśmy i pamiętam dotychczas, że ponieważ mój mąż wtedy chodził z tej 81 Marszałkowskiej w stronę Alei Jerozolimskich – tam gdzieś miał swoje służbowe zadania do wykonania – to wracał tak, że... Koło Skorupki, tej ulicy. A tam był taki niemiecki „gołębiarz” gdzieś po drugiej stronie i strzelał. Bardzo dużo grobów tam było wtedy na tej ulicy Skorupki. Pamiętam dotychczas. Więc ja zawsze z okna patrzyłam, czy jego nie zastrzelą tam przypadkiem.
    </section>
    <section>
        <time>1735</time>Potem kiedyś on mnie towarzyszył, bo ja miałam tam za zadanie pójść gdzieś w stronę Śniadeckich i on miał trochę wolnego, więc mi towarzyszył. Szedł ze mną. I ja weszłam do środka, a on chciał zostać na zewnątrz i na szczęście ja go wciągnęłam do środka, bo wtedy akurat Niemcy bombardowali. I ci, którzy byli na podwórzu Śniadeckich, pamiętam to doskonale, i też chowali swoich, którzy zginęli, to zostali zabici wszyscy. Tak że gdybym go wtedy nie wciągnęła, to by już jego nie było też. A jeszcze pamiętam z Powstania coś takiego, jak 13 sierpnia… Wtedy ja z moimi gazetkami szłam, z tymi W walce, żeby porozdawać. A ludzie mi wyrywali wtedy już te gazetki, bo wszyscy chcieli mieć je. I weszłam na Kilińskiego tam do mojej przyjaciółki, tej Frysztak. Ona tam była. I w tym pokoju ona tam... Muszę powiedzieć, że według mnie była bohaterką, bo ona miała przeszkolenie z bronią w ręku, a nie dotarła do swojej jednostki i dlatego prowadziła kuchnię dla powstańców, dla żołnierzy.
    </section>
    <section>
        <time>1811</time>To jest według mnie bohaterstwo, że prowadziła tę kuchnię. I ja z nią rozmawiałam, a ponieważ ona pochodziła ze Lwowa, a ja z Poznania, to ja byłam taka... Powiedzmy, nasza mentalność lwowska i poznańska różniły się tym, że poznaniacy są tacy bardziej może rozsądni czy ostrożni i tak dalej. Ja powiedziałam od razu, że Powstanie jest przegrane absolutnie, bo przecież nas Rosjanie zdradzili. I widziałam nawet sama na ulicy Miodowej takiego Kanadyjczyka w spalonym samolocie, bo oni nie pozwolili lądować po stronie rosyjskiej, żeby nabierać paliwa. A ona mówi: – <span style="font-style: italic;">Nieprawda, my zwyciężymy, na pewno zwyciężymy.</span> I jeszcze poza tym były trzy dziewczyny, które miały służbę, a odpoczywały też na siennikach tam u niej na podłodze. Ja mówię:<span style="font-style: italic;"> – Ale ja muszę was już zostawić, dlatego że muszę te roznieść.</span> Na rynku Starego Miasta musiałam roznieść jeszcze to pismo W walce. I wyszłam. I akurat, jak się znalazłam na ryneczku, to wtedy wybuchł ten czołg podstawiony przez Niemców z trotylem.
    </section>
    <section>
        <time>1893</time>Taki podstawiony, a powstańcy się cieszyli, że zdobyli czołg. Tymczasem to był podstęp ze strony Niemców. I wtedy, jak ten czołg wybuchł, to zginęło około pięciuset osób. I jak ja tam wyszłam, najpierw mnie nie chcieli wpuścić tam, bo to wszystko było tak, że nogi osobno, ręce osobno, tułów osobno. Coś okropnego. A ja mówię:<span style="font-style: italic;"> – Ja muszę ratować moją przyjaciółkę, muszę wejść.</span> Weszłam na to pierwsze piętro i z tych czterech dziewczyn znalazłam jedną tylko rękę. Podmuch taki był poprzez... To było na pierwszym piętrze. Tak że zginęły też. Potem szukałam w piwnicach jej i nigdzie już jej nie znalazłam, mimo że to były osoby czasami żyjące, tylko zmasakrowane twarze. Ale nie znalazłam już jej więcej. To było właśnie 13 sierpnia i niedziela to była. To doskonale pamiętam. Co jeszcze mogę powiedzieć o Powstaniu? Potem, po Powstaniu, jak już byliśmy w Pruszkowie... Tego 7 września wzięliśmy ślub, to w tym samym dniu brał Jeziorański ślub, on tu mnie odwiedził w Szczecinie i mieliśmy razem zdjęcia. I w gazecie napisano nawet: <span style="font-style: italic;">Petunia i goździk</span>.
    </section>
    <section>
        <time>1978</time>Dlaczego? Dlatego, że w czasie tego ślubu... Nie można było przecież bukietów kwiatów dostać, więc on opowiadał o tym, że poprosił jednego sąsiada, żeby z piwnicy wszedł na górę do siebie, otworzył i z balkonu wziął chociaż petunię dla jego żony w czasie ślubu. A znowu mój świadek, Pol, zdobył jakiegoś goździka z wazoniku i przyniósł mi. I on to zasuszone miał, i ja miałam to zasuszone. Ja ten goździk wtedy... Muszę powiedzieć, że po Powstaniu, jak mój mąż pojechał szukać do Krakowa swojej matki i siostry , które wyjechały z Warszawy... Tak akurat im się udało uciec i tam podobno były. No i jak tam, to… Ja potem też tam pojechałam, do Krakowa. Też, później. I spotkaliśmy się w Krakowie w mieszkaniu Kuglina. To był taki później profesor wrocławski, ale wtedy z Poznania. I on zawsze przyjmował tych poznaniaków, którzy byli wysiedleni. U niego można było nocować, więc tam też ja pojechałam. Potem dowiedziałam się, gdzie mój mąż jest.
    </section>
    <section>
        <time>2055</time>W Czernichowie pod Krakowem. I tam spędziliśmy cztery miesiące. Cztery miesiące pod Krakowem, w Czernichowie, w takiej jednej bardzo wiejskiej izbie, w której nocowała moja teściowa, moja szwagierka i mój mąż, i ja. Jeszcze był taki piec wiejski, który był... I ogrzewał, i na nim można było coś ugotować. To tam cztery miesiące spędziliśmy w tym miejscu. Muszę powiedzieć, że wtedy ja... Ponieważ ja dobrze znałam ten niemiecki, a się tam... Przecież nie było co robić, to mój mąż zaproponował, żebym <span style="font-style: italic;">Mein Kampf</span> przetłumaczyła na polski, ale ja odmówiłam. Powiedziałam, że nie będę tego tłumaczyła, tego <span style="font-style: italic;">Mein Kampfu</span>. Natomiast tłumaczyłam sobie jakieś inne bajki niemieckie czy coś, żeby zająć czas. Bo te cztery miesiące prawie trwało to. W Poznaniu znalazłam się... Najpierw w Katowicach. Mój mąż pieszo przeszedł do Poznania. Szedł pieszo do Poznania. Jak Rosjanie wkroczyli... to dlatego Kraków nie był zniszczony. To była niespodzianka dla Niemców.
    </section>
    <section>
        <time>2128</time>I Kraków jest niezniszczony prawie dlatego. A ja potem się znalazłam w Katowicach u tego mojego wujka, Piechaczka, który też zresztą był w Dachau, ale był jakoś zwolniony na szczęście. I potem znalazłam się w Poznaniu w marcu. Na początku marca byłam w Poznaniu. Mój mąż jeździł po Ziemiach Odzyskanych i redagował takie pismo <span style="font-style: italic;">Sprawy zachodnie</span>. A wszystko, co tyczyło tych Ziem, o których się mówiło najpierw „postulowane” w czasie wojny, a potem się mówiło „odzyskane”. Ja pamiętam, że pod koniec Powstania, jeżeli poznaniacy się zbierali gdzieś wieczorem na jakąś gawędę, bo już było wiadomo, że jest przegrane Powstanie, tośmy mówili, jak my zagospodarujemy na przykład Szczecin między innymi. Mówiliśmy, uczyliśmy się tego, jak zagospodarujemy Szczecin. Że to będą ziemie odzyskane. To on jeździł po tych wszystkich... A to Wrocław, a to Opole, a to Gdańsk i do Szczecina. I potem znaleźliśmy się w Szczecinie dlatego, że prezydent Zaremba, Piotr Zaremba, pierwszy prezydent Szczecina, znał dobrze mojego męża.
    </section>
    <section>
        <time>2208</time>Byli sąsiadami. I jego młodszy brat, tego Piotra Zaremby, Paweł Zaremba był kolegą szkolnym mojego męża w gimnazjum Marcinkowskiego. Ale niezależnie od tego, w tym czasie po wojnie on był w Monachium, był w Wolnej Europie, w tym… i pracował tam. Dlatego pan Piotr Zaremba po pewnym czasie... A to był dobry bardzo katolik, muszę powiedzieć, i nawet krzyżem leżał w kościele, go przypominam sobie, znałam jego rodzinę wszystką, ale musiał wstąpić do PZPR-u właśnie z powodu tego, że miał takiego brata. I dlatego na przykład w 1949 roku nie został on aresztowany. A natomiast myśmy zostali aresztowani. I mój mąż na trzy miesiące, i ja. Mnie tam krótko, bo musiałam dzieci pilnować, więc mnie zwolnili. A to z powodu sprawy Robineau. Sprawa Robineau to znaczy proces Francuza, który tutaj w tym czasie był w Szczecinie. Bo w 1945 roku mąż już w lipcu był, ja od października jestem tutaj 1945 roku.
    </section>
    <section>
        <time>2285</time>A w 1947 roku powstało Towarzystwo Przyjaźni Polsko-Francuskiej, bo tutaj był taki wspaniały konsul, pan Leguebe, Jacques Leguebe i myśmy współpracowali z tym konsulatem. I nawet prezesem tego towarzystwa był pan prezydent Zaremba, Piotr Zaremba. Ja byłam sekretarzem. Ale pana prezydenta nie zaaresztowali, bo on wtedy już musiał być w tym PZPR-ze i zresztą wyjechał do Azji, gdzieś tam był jako profesor architektury. A myśmy byli wtedy aresztowani. Mój mąż tam wtedy przesiedział trzy i pół miesiąca nawet. W strasznych warunkach. To sobie trudno wyobrazić. To sobie trudno wyobrazić, jakie wtedy były warunki, jak był jeden siennik i tylko głowy mogli trzej więźniowie mieć, a reszta ciała na podłodze, a czwarty to na kiblu siedział. I nie mogli niczego czytać, niczego dostać do czytania, bo tak ich męczono tam. Trudno to sobie wyobrazić w ogóle. Co mogę jeszcze powiedzieć?
    </section>
    <section>
        <time>2352</time>To były lata 40. i w 1949 było to aresztowanie. To był listopad, 18 listopada to było. I potem, jak wrócił na początku lutego mój mąż, to wrócił tak niespodziewanie nawet. I taką pamiętam rzecz, że on był ciekaw, czy ja żyję, czy ten mój synek młodszy jest zdrowy, bo on bardzo chorował. To był konflikt serologiczny i w szpitalu w Poznaniu był tak długo. Więc on chciał się dowiedzieć, czy syn jest zdrowy i czy ja nie jestem aresztowana. I dlatego poprosił swojego takiego kolegę, który... Nie kolega, tylko taki współwięzień. To nie kolega. Współwięzień, który został zwolniony. To poprosił, żeby on przyszedł do mnie i żeby mnie powiedział, żebym ja kupiła dwa i posłała jemu... Dwie paczki papierosów o konkretnej nazwie. Mój mąż nigdy nie palił papierosów, bo wiadomo, że harcerze nie palą. Natomiast to było tylko można na tę ulicę Małopolską w Szczecinie, gdzie jest to więzienie UB, można było tylko raz w tygodniu dać jedną cebulę i dwie paczki papierosów.
    </section>
    <section>
        <time>2441</time>To było jedyne, co można więźniom dać. I on mnie poprosił, żebym ja dała taką i taką markę tych papierosów. Ja oczywiście nie wiedziałam o tym, bo ten ktoś się do mnie nie zgłosił zupełnie. Natomiast przypadkowo takie papierosy jemu posłałam. Jakiś fluid był zupełny. I dlaczego posłałam? Dlatego, że wiedziałam, że za te papierosy może mu tam dadzą kawałek chleba. Ktoś inny. Zamiast papierosów. Więc to dałam. I dlatego on był spokojny, że ja nie jestem aresztowana i że syn jest zdrowy. To naprawdę, mimo że mój mąż był sceptykiem, to tutaj było coś nadzwyczajnego. Jak się dowiedział o tym, jak wrócił z tego więzienia. Potem dopiero później się troszeczkę zmieniło, po 1956 roku. Czy mam dalej coś opowiadać? <span style="font-weight: bold;">Tak, tak. Bardzo proszę.</span> Teraz o początkach Szczecina. <span style="font-weight: bold;">Tak.</span> Jak przyjechałam tutaj do Szczecina, to pamiętam doskonale, jak to wyglądało. Były straszne zniszczenia. 60 procent to na pewno, a nawet niektórzy twierdzą, że 70 procent, biorąc pod uwagę zniszczone porty, stocznia i tak dalej.
    </section>
    <section>
        <time>2523</time>To były skutki alianckich nalotów, bo to było wtedy miasto niemieckie. I to były skutki tego. I to było strasznie zniszczone, tak że myśmy... Z moją matką przyjechałam tutaj i mój mąż już tutaj od lipca był. Sierpień, wrzesień, październik, a ja miałam trzymiesięczne dziecko wtedy w Poznaniu urodzone. I w koszyku takim przywiozłam do Szczecina na początku... Chyba to było 7 października, bo to akurat wtedy Kurier Szczeciński pierwszy wyszedł. Chyba tak. 7 października 1945 roku. Wtedy nie chodziły regularnie pociągi z Poznania do Szczecina, ale moja mama miała takie różne znajomości w Poznaniu duże i się dowiedziała, że w nocy pojedzie pociąg do Szczecina. Ale nie było wiadomo, o której godzinie. Wobec tego pieszo, w koszyku niosłyśmy tego mojego malca i z jednej strony mama, z drugiej ja. I w poczekalni czekałyśmy, bo nie było wiadomo, kiedy ten pociąg pojedzie. Tak że na przykład pieluchy suszyłam, powiesiłam, a jak potem się odezwał gwizd taki i pociąg jedzie do Szczecina, to nawet te pieluchy zostawiłam i przez okno wkładałam syna.
    </section>
    <section>
        <time>2603</time>Przez okno, bo takie tłumy ludzi tutaj do Szczecina chciały jechać, że przez okno i ja przez okno wchodziłam, a moja matka z tym koszem weszła drzwiami. I cały czas stać musiałam. Nie było miejsc siedzących zupełnie. A przecież musiałam syna karmić piersią, więc nawet moja mama poprosiła, żeby ktoś ustąpił na chwilkę, żebym ja mogła to dziecko wykarmić. I jak tutaj się przejeżdżało przez te mosty, które były drewniane wtedy, po tych zniszczeniach, to mężczyźni zwykle blisko drzwi stali, młodzi, żeby wskoczyć do wody i przepłynąć tę Odrę, gdyby przypadkiem runął ten most drewniany. Wyszłyśmy na Turzynie i z Turzynu pieszo szłyśmy aż na ulicę, która się wtedy nazywała Polonii Zagranicznej. Teraz to jest ulica Rajskiego. Bo tam miał właśnie kancelarię mój mąż. Przedtem widocznie nam dano jakiś rysunek, jak tam iść, czy mapkę jakąś, dlatego że przecież wtedy telefony tam jakoś nie działały.
    </section>
    <section>
        <time>2682</time>W każdym razie nie było komórkowych telefonów, to na pewno. I jak doszłyśmy tam, przez niecałe dwa miesiące... Tak, dwa miesiące chyba tam mieszkałam, niecałe może. I potem moja teściowa, bardzo zresztą dzielna taka, zapędziła Niemców do roboty wcześniej, bo ona była z mężem i odnawiano to mieszkanie, taką willę na ulicy, która się wówczas nazywała Armii Czerwonej, teraz Monte Cassino. I oni tam odnawiali. I dzięki temu, że odnawiali... Ona im gotowała tym Niemcom jakiś obiad czy coś. Coś im tam robiła. W każdym razie za to, że myśmy to odnowili jako tacy, dostaliśmy prawo mieszkania przez 15 lat w tym domu. I wtedyśmy się tam przeprowadzili. I to było oczywiście zniszczone, więc nie było mebli. Moja teściowa też pomagała, żebyśmy meble skądś brali ze zniszczonych domów czy coś. Ja otrzymałam pianino, ale tylko dlatego, że tym dyrektorem OUL-u był były dyrektor szkoły muzycznej z Poznania, który mnie znał i miałam jego świadectwa jeszcze szkoły muzycznej.
    </section>
    <section>
        <time>2758</time>I dlatego miałam pianino, i mogłam wtedy grać w domu też. Ale jak się zainteresowałam fotografią, to już potem nie miałam czasu na muzykę. Ale to było dużo później. Mam jeszcze w pamięci to, jak było wtedy niebezpiecznie. Bo tu byli maruderzy rosyjscy, którzy napadali, którzy zabierali zegarki z ręki i nawet wykupywać się można było, tylko wódką u nich jakoś, gdyby chcieli napadać czy coś. I w 1946 roku, to był początek marca, pamiętam doskonale, że musiałam mojego męża wozić do Poznania do szpitala, bo tu nie było szpitali jeszcze uruchomionych. I wyjechaliśmy razem z moją teściową. Woziliśmy do Poznania do szpitala, bo mąż zachorował bardzo. I wtedy były wybite szyby w pociągu, było zimno bardzo. Coś strasznego, jak się jechało takim pociągiem. A w tym czasie w tym domu moim, naszym, na tej ulicy Armii Czerwonej, była moja matka i była jedna para krewnych, którzy przyjechali z Poznania, a nie mieli jeszcze gdzie mieszkać.
    </section>
    <section>
        <time>2838</time>I była taka para niemiecka, która nam pomagała za to, że mogła mieszkać i dostać jeść. I śmieszne, bo nazwiska mieli polskie. Nowak i Jutrzenka z domu. Bo ja musiałam ich zameldować. Bo się okazuje, to jacyś pochodzenia kaszubskiego byli, ale nie mówili po polsku. To oni byli w tym domu. I w tym czasie napadli Rosjanie. Rosjanie napadli na ten dom i byliby wyważyli te ciężkie drzwi. Takie porządne drzwi tam były. Byliby wyważyli i na pewno, gdyby się dostali do środka, to byliby nie tylko zgwałcili, ale zabili te kobiety. Tak że to byłoby straszne. Ale moja matka zatelefonowała na milicję wtedy. Jakoś telefony działały już. I milicja na koniach przyjechała i przepędziła. Oni potem przez płoty innymi ogrodami uciekali, ci Rosjanie. Ale takich maruderów było bardzo dużo i dlatego nie można było na przykład zająć na Pogodnie mieszkania, bo było ryzyko. Było ryzyko ze strony właśnie tych Rosjan.
    </section>
    <section>
        <time>2910</time>Chociaż te mieszkania nie były zniszczone na Pogodnie akurat, a w Śródmieściu najbardziej były zniszczone. To były lata 40. Wtedy robiłam trochę zdjęć, ale takim szkolnym aparatem Baby Box Kodak, wygranym w szkole i chodziłam z moim pierworodnym synkiem do fotografa Bilińskiego, na 5 lipca, który miał bardzo ładne atelier. I, niestety, on miał dosyć moich uwag, i powiedział: <span style="font-style: italic;">– Kup sobie pani aparat i rób sama, bo już mam dosyć pani uwag</span>. Bo ja po prostu chciałam a nie z tej strony, a z tej strony, a tak i tak, i on miał tego dosyć. Jak kupili mi ten aparat... Nawet mój mąż z nim razem, bo wtedy tej inteligencji było niedużo w Szczecinie. I w Polskiej YMCA się spotykali z moim mężem. To ja robiłam zdjęcia synowi i on te zdjęcia powiększył i bez mojej wiedzy wystawił na ogólnopolskiej pierwszej wystawie właśnie w tej Polskiej YMCA na 25-lecie. Tam teraz się mieści Komenda Chorągwi Harcerskiej. Ja w tym czasie byłam w Poznaniu, bo drugi syn, który się urodził, był bardzo chory i musiał być w Poznaniu u profesora Jonczera.
    </section>
    <section>
        <time>2993</time>Nawet pamiętam, że kukuruźnikiem wieźliśmy, to znaczy takim samolotem rosyjskim jakimś, żeby szybko go ratować. Ja byłam tam i on w tym czasie wystawił te zdjęcia. Jak ja wróciłam i zobaczyłam katalog z tymi..., mój, to powiedziałam, że muszę się uczyć fotografii. I wtedy zaczęłam się naprawdę uczyć bardzo poważnie fotografii sama. Wykupywałam to, co się dało we wszystkich antykwariatach po niemiecku. Ale przed tym to ja uczyłam francuskiego. Byłam lektorem języka francuskiego w szkole inżynierskiej. To był taki początek politechniki. I tam byłam lektorem języka francuskiego. Ale potem francuski język był źle widziany i już tam nie mogłam pracować jako lektor. Wtedy właśnie się zainteresowałam bardzo fotografią i założyłam towarzystwo fotograficzne wtedy, bo polsko-francuskie przestało istnieć. Tam, gdzie byłam sekretarzem. Przestało istnieć z powodu tego procesu i aresztowań.
    </section>
    <section>
        <time>3060</time>I założyłam takie towarzystwo, i wtedyśmy bardzo aktywnie już działali, i robili wystawy, i tak dalej. To były lata 50. Tak, 1953. I w tych latach fotografowałam zniszczenia Szczecina. Do tego mnie namówił bardzo, niezależnie od tego, że po drodze fotografowałam, fotografując dzieci... To też i ruiny. Ale do takiego konsekwentnego fotografowania zniszczeń to mnie namówił pan doktor Piskorski. Czesław Piskorski, który był wielkim entuzjastą, wielkim patriotą, zresztą też więzionym przez Niemców wcześniej, który takie folderki drukował, a mnie zabierał ze sobą i ja fotografowałam, mu powiększałam to, dawałam mu te zdjęcia. I on je publikował w tych folderach wszystkich. I dzięki temu nie tylko zniszczenia Szczecina dokumentowałam, ale również całego Pomorza Zachodniego. Wszystkich, takich jak Stargard, Nowogard i innych miejscowości. Bardzo dużo tego mam. I właśnie to dzięki niemu.
    </section>
    <section>
        <time>3137</time>Pamiętam nawet też, że kiedyś do mnie zatelefonował i mówił:<span style="font-style: italic;"> – Niech się pani spieszy i fotografuje ruiny na Starym Mieście, bo niedługo tych ruin nie będzie, będą sprzątali.</span> Bo muszę powiedzieć, że te ruiny tak do 1956 roku to właściwie wszędzie były takie. Mam bardzo dużo tego. To w centrum miasta, a potem, dopiero po 1956 roku powoli zaczęto uprzątać to wszystko. I na początku zresztą wielu ludzi bało się, że Szczecin nie zostanie przy Polsce i odjeżdżało stąd. Bardzo wielu takich nawet ludzi potrzebnych Szczecinowi. Pisarze, artyści i tak dalej opuszczali Szczecin, bo bali się, że nie zostanie przy Polsce. Ale to było w tych pierwszych latach, 40. Tak że taką dokumentację zniszczonego Szczecina to mam bardzo dużą. <span style="font-weight: bold;"> A proszę powiedzieć, co się dalej działo z tą pasją fotograficzną Jak ona się rozwijała?</span> To towarzystwo? <span style="font-weight: bold;">W ogóle pani zainteresowanie fotografią i twórczość własna.</span>
    </section>
    <section>
        <time>3204</time>Twórczość. Dobrze. Ponieważ nie mogłam się wyżyć w tej dziedzinie fotograficznej, francuskiej, przepraszam, bo i zainteresowanie francuską było... Nie, ale muszę powiedzieć, że zdążyłam wydać pierwszy tom Maupassanta. I to taki był... To był pod tytułem... Dałam tytuł Prawdziwa miłość, chociaż autentyczny tytuł był ? (franc.; 01b; 0:49:56), czyli Wyplataczka krzeseł, ale mi się bardzo ta nowela podobała Maupassanta. I tę książkę przetłumaczyłam już w 1949 roku. W 1949 roku przetłumaczyłam. Istniało takie wydawnictwo Polskie Pismo i Książka w Szczecinie, które działało wtedy bardzo dobrze, ale z powodu właśnie tych komunistów oni zamknęli to. I ta moja książka była ostatnią wydaną przez to Polskie Pismo i Książka. Ona się ukazała wtedy, kiedy mój mąż był w więzieniu na Małopolskiej, czyli przez ubistów tam trzymany. To się ukazała ta książka, właśnie wtedy. I ja ją wzięłam ze sobą, i mojego trzyletniego synka za rękę, i poszłam do tego ubisty, który nas aresztował.
    </section>
    <section>
        <time>3284</time>Po prostu jak musiałam podpisać ten protokół aresztowania mojego męża, to wtedy bez okularów mogłam przeczytać i wiedziałam, że to był Michał Rubin. Się nazywał. I dlatego wiedziałam, i poszłam do urzędu miejskiego zapytać się, gdzie mieszka pan Michał Rubin. I wtedy on tam był w ewidencji ludności. Podano mi adres. To było w centrum Szczecina. Poszłam na ulicę Piastów z tym dzieckiem i z tą książeczką. Ale otworzyła mi Rosjanka, jego żona. On był Żydem z Rosji. I powiedziała, że męża nie ma, że mam przyjść jutro. Przyszłam następnego dnia, znowu z dzieckiem, a on mnie wprowadził do środka i w tym pokoju, do którego mnie wprowadził, to miał portret Stalina. Taki do samego sufitu. W ręce miał rewolwer i wpatrywał się w portret Stalina, a z tyłu rewolwerem... Mnie pokazywał ten rewolwer. A ja mu dałam tę książkę i powiedziałam tak:
    </section>
    <section>
        <time>3354</time><span style="font-style: italic;"> – Proszę pana, ma pan jeszcze jeden dowód naszego szpiegostwa na rzecz Francji. Tę książeczkę panu ofiaruję, a niech ją pan pokaże mojemu mężowi, bo mąż się bardzo ucieszy, że się to ukazało. A pan go przecież codziennie widzi.</span> I on na to odpowiedział tak:<span style="font-style: italic;"> – Wie pani, że pani jest sprytna, to ja wiedziałem. Ale że tak bezczelna, to nie przypuszczałem. I skąd pani ma mój adres?</span> Ja mówię: <span style="font-style: italic;">– Jak to? Jest pan mieszkańcem Szczecina.</span> I potem okazało się... Bo ja miałam jednak znajomego w urzędzie miejskim. Że ukryto wszystkie nazwiska ubistów już później. Już nie były do wglądu przez innych mieszkańców. Tak że to się już ukazało. Ta moja pierwsza przetłumaczona książeczka ukazała się właśnie w tym 1949 roku. Potem później już, dużo później kontynuowałam tłumaczenia. Tak że przetłumaczyłam jeszcze cztery książki Maupassanta, ale to już w latach 70., 80., nawet i 90.
    </section>
    <section>
        <time>3425</time>I bardzo ciekawa jest taka Kroniki, ponieważ Maupassant, mając tylko 43 lata, jak zmarł... Mimo wszystko osiem książek, powieści i 300 nowel było opublikowanych za jego życia, nie licząc jeszcze innych sztuk teatralnych i tak dalej. To Kronik miał opublikowanych 240 i ja wybrałam 50 kronik takich najciekawszych, takich aktualnych również i teraz. Bo o korupcji i tak dalej. I te wybrałam, i tę książkę wydałam też, Maupassanta. Ja tłumaczeniem to się zajmuję nadal. Ciągle coś tłumaczę. Przetłumaczyłam na przykład <span style="font-style: italic;">Dziesięć wieków stosunków francusko-polskich od Kapeta do Wałęsy</span>, która wyszła we Francji, w Paryżu. Właściwie w Nicei wyszła, ale w Paryżu była promocja w Instytucie i tam się spotkałam z autorem tej książki też wtedy. Tak że stosunkami francusko-polskimi teraz się zajmuję bardzo i reaktywowane zostało nasze Towarzystwo Przyjaźni Polsko-Francuskiej. I teraz 22 lata już jestem prezesem tego Towarzystwa Polsko-Francuskiego. Spotykamy się dwa razy w miesiącu i raz mówimy po polsku, raz po francusku.
    </section>
    <section>
        <time>3507</time>To znaczy jest nas około 60 osób zainteresowanych, jako członków i dużo jest sympatyków jeszcze. I niektórzy chcą mówić po francusku, a niektórzy się interesują literaturą i sztuką francuską, ale nie znają języka. Więc wtedy to, jeżeli jest po francusku, to się nazywa ?<span style="font-style: italic;"> café philo</span>? (franc.; 01b; 0:54:59), tak jak we Francji robią takie ?<span style="font-style: italic;"> café philo</span> (franc.; 01b; 0:55:01) raz w tygodniu i spotykają się na przykład znajomi gdzieś w restauracji. A my się spotykamy i wtedy mówimy po francusku. Bardzo często korzystamy z pobytu Francuzów, takich gości tutaj albo też z tych, którzy są lektorami, bo my mamy teraz wydział romanistyki też tutaj w Szczecinie. Więc tutaj mam dwóch lektorów francuskich i nawet, o dziwo, ten jeden lektor, pan Pierre Frédéric Beberre się nazywa... To przez trzy lata rozmawiałam z nim zawsze po francusku, a potem się okazało, że on doskonale zna język polski. Wystudiował polonistykę na Sorbonie i jeszcze germanistykę.
    </section>
    <section>
        <time>3576</time>Mówi wspaniale i po polsku, i po niemiecku Francuz, co jest rzadkością zresztą u Francuzów, żeby się tak uczyć obcego języka. Dwóch obcych języków. To spotykamy się nadal, zawsze dwa razy w miesiącu. Raz w roku robimy zebranie mieszkańców ulicy tutaj, która jest krótka. Bo patronką jest symbol przyjaźni polsko-francuskiej, Maria Skłodowska-Curie. I zrobiłam takie sympozjum poświęcone właśnie tej naszej patronce, wtedy na 70-lecie jej śmierci, a mieszkańcy ulicy powiedzieli: <span style="font-style: italic;">– Czy nie możemy się co roku spotykać?</span> Tak że spotykam się co roku na takim pikniku i wtedy wspominamy sławnych mieszkańców tej ulicy. Bo mamy bardzo wiele takich ciekawych osób, które tutaj mieszkały i już nie żyją. To te wspominamy. <span style="font-weight: bold;">A czy może pani powiedzieć jeszcze o fotografii, o jakichś projektach fotograficznych, zdjęciach, wystawach?</span>
    </section>
    <section>
        <time>3639</time>Tak. Ja wystaw robiłam bardzo dużo. W 1964 roku weszłam do Związku Polskich Artystów Fotografików. Zostałam przyjęta i od tego czasu... Było nas tylko tutaj dwójka. Bo pierwszym był tutaj Witold Chromiński, który zresztą miał wykształcenie budowy stoczni i on był tutaj wicedyrektorem stoczni najpierw, ale potem zrezygnował z tej funkcji i tylko fotografował, i podróżował dużo. Tak że ja potem byłam tą drugą osobą, która weszła do związku. I dopiero, jak trzecia osoba weszła do związku, to mogliśmy zrobić delegaturę naszego Związku Polskich Artystów Fotografików. I to ja byłam prezesem przez 25 lat tej właśnie najpierw delegatury, a potem okręgu. Bo mamy kilkunastu członków tego naszego okręgu teraz. Potem, po jednej kadencji innego kolegi, moja córka teraz prowadzi. Jest architektem, a prowadzi już od siedmiu lat. Teraz jest też tutaj prezesem tego okręgu. I w tym czasie robiło się bardzo dużo wystaw i bardzo dużo różnych konkursów.
    </section>
    <section>
        <time>3720</time>I ze studentami współpracowałam jako... Na przykład taka grupa, FOT-ELEK się nazywała, do której potem i moja córka należała jako studentka architektury, mój syn jako student ekonomii też należał. I kilku z nich się zrobiło zawodowymi fotografami, a inni poszli w innym kierunku. W każdym razie stowarzyszenie... Najpierw było amatorskie stowarzyszenie Polskie Towarzystwo Fotograficzne, którego byłam też prezesem. Najpierw wiceprezesem, potem prezesem byłam przez jakiś czas. A prezesem okręgu szczecińskiego to byłam przez 25 lat. Bardzo wiele wystaw nie tylko własnych miałam, ale takich, które organizowałam. Zwłaszcza Polska fotografia w świecie. Jakoś wpadłam na ten pomysł, bo w Warszawie zdobyłam taki katalog wystawy zrobionej kiedyś przed wojną. Tuż przed wojną zrobiła Warszawa coś podobnego. Ja taki mały katalog gdzieś znalazłam i powiedziałam sobie, że ja muszę też coś takiego zrobić.
    </section>
    <section>
        <time>3790</time>I oczywiście zrobiłam to w bardzo dużym zakresie, bo 18 krajów wzięło w tym udział, i z kilku kontynentów. To w 1991 roku taką, a drugą w 1999 roku. I mam właściwie kontakty na całym świecie z polskimi fotografami. I dlatego czwarty tom moich Rozmów o fotografii będzie poświęcony tylko Polakom, tym, którzy mieszkają poza granicami, a są fotografami. W Nowym Jorku to jest taki Polish-American Photographic Club, który istnieje już 14 lat. (01b; 1:00:00) Tak, bo ja na dziesięcioleciu byłam w Nowym Jorku. To była duża uroczystość w 2008 roku. I to jest klub fotograficzny w Nowym Jorku, który się składa z przeszło setki fotografów zamieszkałych tylko w metropolii. Polaków zamieszkałych, fotografów, w metropolii nowojorskiej. I oczywiście na innych kontynentach mam też, w Europie mam też dużo. I dlatego zrobię też... Bo ten czwarty tom to będą wywiady z tymi polskimi fotografami.
    </section>
    <section>
        <time>3862</time>W Paryżu oczywiście też są polscy fotografowie, ale muszę powiedzieć, że jak po wystawie przyjechałam do Paryża, to ja musiałam dopiero ich między sobą poznać. Oni mnie z korespondencji znali, ale między sobą się nie znali, ci Polacy mieszkający w Paryżu. Tak że w mieszkaniu jednego zrobiłam takie spotkanie. Oni się bardzo ucieszyli, że się poznali w ten sposób. Jeden nawet powiedział, że wreszcie może mówić coś po polsku, bo ma żonę jakąś Filipinkę, to nie mówi z nią po polsku. Nie ma z kim mówić. Jak następny raz przyjechałam do Paryża, to powiedzieli: <span style="font-style: italic;">– O, ta harcerka przyjechała, to mamy zbiórkę.</span> I znowu spotkaliśmy się. Ale muszę powiedzieć, że to nowojorskie środowisko jest, może być przykładem dla wielu towarzystw w Polsce również. Tak wspaniale działają... Ponieważ ja tam jestem honorowym członkiem, to mnie przysyłają wszystkie wiadomości mailem.
    </section>
    <section>
        <time>3921</time>O swoich spotkaniach, o plenerach, o piknikach, mapy mi nawet przysyłają, jak dojść tam, konkursy, wizyty jakie są. Coś wspaniałego. Taka solidarna Polska tam jest. Jak tam byłam u nich, to widziałam, jak się wszyscy między sobą... Również żony pomagają im, dzieci przychodzą na te spotkania do konsulatu i tak dalej. Bardzo mi się to podoba, taka solidarność tej grupy fotograficznej i pielęgnowanie różnych tradycji polskich również. Nawet dzisiaj mam informa... 01c Na przykład wywiad zrobiony w Stanach Zjednoczonych z Rothsteinem, tym od Farm Security Administration w okresie kryzysu. Na pewno wiedzą państwo, co to jest. W tym okresie kryzysu on tym kierował i ja miałam szczęście w 1976 roku zrobić z nim wywiad, z tym Rothsteinem. Na przykład w Maroku, w Casablance zrobiłam wywiad z fotografem króla Hassana II, oficjalnym, który nazywa się Mara-Dżi
    </section>
    <section>
        <time>3988</time>On nawet fotografował naszego Jana Pawła II i mi dał to zdjęcie z Hassanem II, ich królem. Tak że to mam takich sławnych fotografów, nie mówiąc już o francuskich. Bo francuskich humanistów, fotografów... To już tak od 50 lat z nimi mam kontakty. Pierwszy, z którym taki zrobiłam, to był ? (franc.; 01c; 0:01:01). Wywiad zrobiłam z nim. Znany fotograf ? (franc.; 01c; 0:01:06). Następny to Cartier-Bresson w 1974 roku. A potem kolejno i ?Willy Ronis? (franc.; 01c; 0:01:13), i Ribu?, i ?, i William Klein, i S..?, i tak dalej. Bardzo dużo tych fotografów mam. Niedawno zrobiłam taką wystawę Humaniści francuscy. Tutaj, w zamku była, w czasie Dni Kultury Francuskiej, które tak organizuję już trzeci rok. Dni Kultury Francuskiej. Zapraszam wtedy Francuzów, którzy przyjeżdżają. Byli... Między innymi fotografka ? Spengler (franc.; 01c; 0:01:39), wojenna fotografka, która 35 lat bywała na wojnach w Afganistanie, Kambodży, Wietnamie i wszędzie.
    </section>
    <section>
        <time>4062</time>W Saharze też oczywiście i w Czadzie, i tak dalej. Z nią miałam wywiad już też w 1988 roku w Paryżu, bo byłam na jej wystawie. A tę książkę to ona niedawno wydała. Ja ją w całości przetłumaczyłam, tylko, niestety, nie ukazała się jeszcze. To były jej wspaniałe wspomnienia z tych lat do 2005 roku, jak ona od 1970 do 2005 roku na wojnach ciągle bywała. Tak że bardzo ciekawa osobistość. Mam bardzo dużo możliwości. Dzięki temu... Ja nawet mówię, że fotografowie, to znaczy ci, którzy są amatorami w dosłownym sensie tego znaczenia z łaciny, to znaczy <span style="font-style: italic;">amo, amare</span> – kochać, czyli miłośnikami fotografii... Bo u nas słowo amator to się właściwie używa dla tych, którzy słabo fotografują. Po amatorsku – się mówi. A to są miłośnicy fotografii. I ci miłośnicy fotografii niekoniecznie muszą być zawodowymi fotografami, ale kochają tę fotografię. Tworzą rodzaj mafii w pozytywnym znaczeniu, że sobie wszyscy pomagają.
    </section>
    <section>
        <time>4143</time>Ja to stwierdziłam u siebie, wędrując po Włoszech. Ja we Włoszech byłam wiele razy, kilkanaście razy, dlatego że bardzo często tam też były kongresy albo zapraszano mnie na jakieś sympozja i tak dalej. Na Kapitolu na przykład byłam jedyną z krajów... demoludów można powiedzieć. Byłam zaproszona w towarzystwie takich jak z Nowego Jorku, czy z Tokio czy z Londynu. I musiałam mówić o tym, jak wychowywać młodzież poprzez fotografię. To było w 1980 roku, pamiętam. W każdym razie ja stwierdziłam, że... Jak byłam kiedyś i miałam dosyć dużo czasu, bo przeszło dwa tygodnie między jednym kongresem a drugim. Na jednym byłam z powodu diaporamy, bo mnie zaproszono do tworzenia takiego konspektu, katalogu, dotyczącego diaporamy, w jaki sposób organizować konkursy diaporamy światowe i tak dalej. Potem miałam kongres w Padwie i miałam czas.
    </section>
    <section>
        <time>4215</time>To wykupiłam sobie tysiąc kilometrów i jeździłam po Włoszech aż do Sycylii i wszędzie. I muszę powiedzieć, że jeden miłośnik fotografii drugiemu mówił, że ja przyjeżdżam i na dworcu na mnie czekali nawet. Jeden z nich był, powiedzmy, dyrektorem banku, drugi był, lekarz, dyrektorem szpitala, ale był takim miłośnikiem fotografii. To zawsze jeden drugiemu przekazywał, że ja jestem i od razu mnie prosili, żebym była jurorem albo żebym wygłosiła prelekcję. I tak stwierdziłam zresztą wcześniej też już... Bo jak byłam na przykład we Wiedniu... W 1961 roku się zatrzymałam i poszłam do redakcji Die Galerie przedwojennej, bo taki egzemplarz znalazłam w antykwariacie, to oni w tym samym miejscu byli i zaraz powiedzieli: <span style="font-style: italic;">– O, proszę pani, to niech pani odwiedzi Leopolda Fischera.</span> Leopold Fischer był właściwie twórcą pseudosolaryzacji. On na policji tam pracował, tam byłam u niego. On mówi: <span style="font-style: italic;">– Pani jedzie do Bordeaux, to niech pani zaraz odwiedzi André Leonarda</span> (01c; 0:05:27),<span style="font-style: italic;"> bo on tam prowadzi klub.</span>
    </section>
    <section>
        <time>4283</time>Tak że właściwie międzynarodowa taka mafia fotograficzna jest tych wielkich miłośników fotografii. I wszędzie mnie to spotyka, że tak chętnie przyjmują. <span style="font-weight: bold;">A skąd ten pomysł Rozmów o fotografii? Tych trzech tomów?</span> Pierwszy tom zrobiłam wtedy, kiedy zorganizowałam miesiąc fotografii w Szczecinie na 150-lecie fotografii, istnienia fotografii, ogłoszenia wynalazku fotografii. To był 1989 rok, bo wiadomo, w 1839 został w Paryżu ogłoszony wynalazek fotografii. No i zrobiłam taki miesiąc fotografii. Zapraszałam też i Francuzów, i innych, i Czechów, i tak dalej. Zrobiłam tutaj. I wtedy jakoś pieniądze były, bo się sztuką chcieli pochwalić widocznie. Bo i urząd miasta mi pomógł i województwo mi pomogło, i PŻM mi pomógł. Wszyscy pomagali. I wtedy zostały mi pieniądze, wobec tego zrobiłam to. Ten pierwszy tom <span style="font-style: italic;">Rozmów o fotografii </span>wydałam z tych pieniędzy. Byli tam przede wszystkim obcokrajowcy, ale... Było trzech Polaków tylko.
    </section>
    <section>
        <time>4363</time>Potem drugi tom wydałam dużo później. Też było trochę Polaków i byli też inni zagraniczni goście, fotografowie różni. I pamiętam, że wtedy Ministerstwo Kultury i Sztuki powiedziało, że: <span style="font-style: italic;">– Pani preferuje Francuzów, niech pani teraz jeździ po Polsce i robi.</span> I dali mi stypendium takie półroczne, żebym mogła się przemieszczać po całej Polsce i robić rozmowy z polskimi fotografami. I dlatego wyszedł trzeci tom, gdzie są tylko polscy fotografowie w kraju. I tę książkę... Miała być wydana najpierw w Warszawie i tam bardzo długo to trwało, bo WAiF splajtował, Wydawnictwo Artystyczne i Filmowe. I dlatego to się przeniosło potem do Szczecina. W Szczecinie zostało wydane dopiero w tym roku. I tam jest trzydziestu pięciu żyjących, a nieżyjących jest kilkunastu. Ale kilkunastu może sławnych jest też, bo zaczynałam od Dorysa nawet. Byłam u Dorysa kiedyś. To w latach 60. publikowałam takie...
    </section>
    <section>
        <time>4445</time>Jak dostałam się do Związku, to uważałam, że muszę poznać tych sławnych fotografów i prosiłam, czy mogę do nich zajrzeć do atelier, do pracowni. I bardzo wielu tak odwiedziłam, i publikowałam to w Kurierze Szczecińskim, te moje takie sprawozdania. I właśnie te zamieściłam też. Tych nieżyjących mam wystawę. I tutaj przy promocji tej książki, trzeciego tomu, zrobiliśmy wystawę tylko nieżyjących fotografów, to znaczy te zdjęcia, które oni mi podarowali. Bo bardzo często z dedykacjami dostawałam od tych moich rozmówców zdjęcia. I te zdjęcia, które ja im zrobiłam, to znaczy portrety, i te wywiady, które zrobiłam. I to było w formie takiej wystawy, która była też tutaj przy okazji promocji tej książki w kwietniu tego roku. A pojutrze w Poznaniu będę miała promocję tej książki z tą samą wystawą, która przedstawia tych nieżyjących. Nie mogłam wszystkich żyjących zrobić, bo by ich żadna sala nie pomieściła. 50 autorów.
    </section>
    <section>
        <time>4512</time>Tak, bo tych żyjących jest 35, a tych nieżyjących jest kilkunastu. Tak że nie mogłam tego zrobić. I teraz w Poznaniu będę miała tę wystawę. A przymierzam się do tego czwartego tomu, żeby tych polskich fotografów poza krajem też jakoś tak opublikować, żeby ich przybliżyć, ich działalność. Na wszystkich kontynentach mam, ale najwięcej jest w tej metropolii w Chicago. Też był kiedyś klub fotograficzny polski i też ich odwiedziłam. Małolepszy to prowadził. Też ich odwiedziłam, ale oni teraz już tam nie działają. Natomiast w Nowym Jorku bardzo dobrze działają. A w różnych krajach też... Miałam na przykład... Nawet w takich małych. Maciuliszki na Białorusi też. Takiego miałam autora, który ze mną koresponduje. Niedawno nawet po tylu latach do mnie się odezwał też, że się przeprowadził do Wilna, że jest w Wilnie. W Wilnie też jest kilkoro takich polskich fotografów i w wielu innych krajach też.
    </section>
    <section>
        <time>4580</time><span style="font-weight: bold;">Czyli w tych dwóch pierwszych tomach to były rozmowy z amerykańskimi fotografikami, francuskimi i jeszcze...</span> Z jeszcze innymi robiłam też. Zrobiłam z niektórymi, też nagrane mam. Ja mam bardzo dużo kaset z nagraniami. Bardzo dużo nagrań kiedyś nagrywałam, tylko trzeba teraz to wszystko przepisać i zrobić to. A z niektórymi mailowo się będę porozumiewała i zrobię. Zresztą nawet w naszym okręgu tutaj, z naszego związku to cztery osoby są za granicą. Mimo że oni są stąd. W Australii na przykład jest taka Wasikowska, która tu stąd pochodzi, ale mieszka w Australii. Albo mieszkają... W Szwecji jeden mieszka też, w Holandii jedna też mieszka. <span style="font-weight: bold;">Nie każdy fotograf dał się nagrywać. Opowiadała pani o spotkaniu z Cartier-Bressonem.</span> Cartier-Bressona nie mogłam, bo on nie pozwolił. On mi na to nie pozwolił, żeby nagrywać, więc tylko mogłam bardzo szybko notować i bardzo szybko wrócić do hotelu, wszystko przepisać.
    </section>
    <section>
        <time>4648</time>Muszę powiedzieć, że ja ten wywiad z nim opublikowałam w piśmie Kultura, które w Warszawie wychodzi. Wcale nie tutaj, w Szczecinie, tylko tam. I potem jeszcze w innych pismach, tak że ja w wielu czasopismach publikowałam różne. ?S… (franc.; 01c; 0:11:51) też w kilku czasopismach, w Refleksie na przykład też i w różnych. U tego… W kwartalniku Format. Też tam publikowałam. We Wrocławiu wychodzi ten kwartalnik. Na przykład tam decydujący moment – Bressona cały na ich życzenie przetłumaczyłam. To jest taki sztandarowy artykuł dla niego. Mam książki z ich dedykacjami, nawet tego właśnie Cartier-Bressona też mam dedykację i ? S…(franc.; 01c; 0:12:27) też oczywiście, i tak dalej. <span style="font-weight: bold;">A może pani opowiedzieć, jak pani do Cartier-Bressona się dostała? Jak wyglądało to spotkanie z nim?</span> Cartier-Bresson miał zastrzeżony telefon, więc nie mogłam z książki telefonicznej.
    </section>
    <section>
        <time>4715</time>To było w 1974 roku, ale znałam panią ? Giselle F…(franc.; 01c; 0:12:45), która była jego koleżanką też, bo pracowali w tej samej grupie fotografów kreatywnych, że tak powiem. I z nią zrobiłam najpierw wywiad i ona mi podała jego numer telefonu, ale powiedziała, że nie mogę zdradzić, że ona to podała, ten numer. Więc po prostu dzwoniąc do niego, gdy on zapytał: <span style="font-style: italic;">– Skąd pani ma mój numer telefonu?</span> – powiedziałam:<span style="font-style: italic;"> – Proszę pana...</span> To skłamałam, bo powiedziałam:<span style="font-style: italic;"> – Proszę pana, dowiedziałam się od któregoś z moich kolegów, dlatego że pan był w Polsce. </span>On był w latach 50. w Polsce. Odwiedził Polskę. Tutaj. A ja byłam w 1974 wtedy w Paryżu. On mówi:<span style="font-style: italic;"> – O, jak pani jest Polką, to może pani przyjść do mnie.</span> I on naprawdę w samym centrum Paryża, w bardzo ładnym mieszkaniu mieszkał. I przyszłam do niego. Nawet mnie poprosił... Zapytał się, czy mam ja takie coś do nagrywania i odtwarzania tego. Akurat przed tym byłam w Holandii u Philipsa i mi podarowano to.
    </section>
    <section>
        <time>4789</time>Bo tam też odwiedziłam prezesa federacji fotograficznej. I przedtem w Luksemburgu byłam też i tak wszędzie mam znajomych fotografów, którzy pracują w FIAP-ie, Fédération Internationale de l’Art Photographique, bo tam przez 40 lat na kongresy wszystkie jeździłam i pracowałam 25 lat w komisji dla spraw młodzieży, światowej komisji dla spraw młodzieży jako pressereferenten (01c; 0:14:22); się to nazywało. Dlaczego? Dlatego, że akurat w tej komisji byli tacy niemcojęzyczni, to znaczy byli Szwedzi, Holendrzy, Niemcy, Austriacy i Szwajcarzy, ale mówiący po niemiecku. Więc tam protokołowałam po niemiecku. Nawet w Polsce zorganizowałam dwa zebrania na Śląsku, też z nimi. I potem tłumaczyłam dopiero na inne języki i na polski. To tak 25 lat w tej światowej komisji dla spraw młodzieży. Ale w innych komisjach też w tym FIAP-ie pracowałam. Albo w historycznej, albo w statutowej, czy coś.
    </section>
    <section>
        <time>4852</time>Zawsze mnie prosili o to, żebym też coś pomagała. W każdym razie przez ten FIAP mam dużo znajomych fotografów na całym świecie. I jeździłam przez 40 lat na te kongresy. Na ostatnim to byłam w 2008 roku w Żylinie na Słowacji. Na Słowacji był ten kongres. I muszę powiedzieć, że teraz jest przewaga Azjatów. Dawniej taki kongres odbywał się przede wszystkim w języku francuskim, potem tłumaczony na inne języki, ale przede wszystkim francuskim. Teraz króluje angielski, oczywiście, język, dlatego że jest takie rozszerzenie na tę Azję bardzo duże. I ostatnie dwa kongresy odbyły się właśnie w Azji. To znaczy Wietnam i Singapur. Teraz, ostatnio, w tym roku to Singapur. <span style="font-weight: bold;">A wracając do Bressona – przyszła pani z dyktafonem kolejnego dnia, tak?</span> Tak. Przyszłam do niego, on mnie wpuścił, tylko nie pozwolił mi potem ani się sfotografować. Ale to już wiedziałam, że jego nie wolno. Zresztą ja weszłam z <span style="font-style: italic;">royal flexem</span> akurat do niego.
    </section>
    <section>
        <time>4925</time>Żona, jak zobaczyła tego<span style="font-style: italic;"> royal flexa</span>, powiedziała: <span style="font-style: italic;">– Niech pani go szybko schowa, bo nie będzie pani miała wywiadu.</span> On nie pozwolił się nigdy fotografować, bo nie chciał być zidentyfikowany przez osoby, które na ulicach fotografował. Poza tym musiałam bardzo szybko notować to, co on mi mówił. Mówił mi dużo o tym, że on się zajmuje więcej malarstwem, że fotografowie powinni się interesować malarstwem i zwiedzać wystawy malarskie, i tak dalej. Zaproponował mi, żebyśmy poszli razem i poszliśmy razem do ? (franc.; 01c; 0:16:46) na malarstwo Grisa. Muszę powiedzieć, że on rzeczywiście malarstwem się bardzo zainteresował. Ale ja go zapytałam tak niedyskretnie: <span style="font-style: italic;">– Proszę pana, jak to możliwe, że pan jako artysta fotografik daje do wywołania i powiększenia swoje zdjęcie Gasmanowi?</span> Gasman to było takie laboratorium najbardziej znane w Paryżu.
    </section>
    <section>
        <time>4992</time>A on mówi: <span style="font-style: italic;">– Proszę pani, Gasman robi to lepiej niż ja. Ja tylko mu potem wykadruję, sprawdzam, on potem powiększa. A mnie szkoda czasu, bo ja wolę podróżować.</span> I ja teraz to też rozumiem. Teraz ja też sama nie wykonuję. 50 lat pracowałam w ciemni, bo też zarabiałam robieniem dużych powiększeń, ale teraz też się tym nie zajmuję, tylko oddaję do powiększenia do Kodaka. I teraz go rozumiem, bo mi szkoda czasu na to. <span style="font-weight: bold;">A miał aparat przy sobie?</span> Miał, leicę. On przede wszystkim leicą fotografował i tak jak ze mną wyszedł, to leicę trzymał w kieszeni schowaną. Nie miał torby z aparatami, tak jak inni noszą, żeby nie podpadać. I dlatego nie chciał być nigdzie portretowany. Ale teraz w fundacji – na Montparnasse jest fundacja Cartier-Bressona – można obejrzeć film o nim i jego zobaczyć, bo w ostatnim roku przed śmiercią pozwolił się sfilmować. Tak że można zobaczyć go.
    </section>
    <section>
        <time>5066</time><span style="font-weight: bold;">Wróćmy teraz do początku. Czy może pani coś więcej opowiedzieć o swojej mamie?</span> O matce mojej?<span style="font-weight: bold;"> Tak.</span> O, to ciekawe. Bo ojciec bardzo wcześnie zmarł. Moja matka rzeczywiście była bardzo kochającą mnie i muszę powiedzieć, że bardzo mi pomagała. Dzięki niej mogłam ja podróżować dużo, bo zaraz po wojnie za każdym razem ona mnie zastępowała w domu przy dzieciach. Jeżeli ja wyjeżdżałam gdzieś, to moja mama tu przyjeżdżała i się zajęła. A nawet, muszę powiedzieć, jak w Poznaniu, na przykład, miała osobne łóżeczko dla mojej córki, bo była chrzestną mojej córki. Ona. Tej najmłodszej. To w Poznaniu. Jeżeli ja musiałam gdzieś wyjechać, to zostawiałam moją córkę w Poznaniu, u mojej mamy. Albo, na przykład, jeżeli musiałam fotografować Poznań też... Bo kiedyś musiałam fotografować Poznań razem z panem Chromińskim. Wtedy on nie znał dobrze Poznania i prosił mnie, żebym ja z nim pojechała.
    </section>
    <section>
        <time>5137</time>I robiliśmy takie albumiki na Targi Poznańskie. Sprzedawane tam potem, o Poznaniu. Mam nawet te. To są z 1953 roku chyba. Moja córka miała wtedy roczek. To ja musiałam ją wziąć ze sobą. Bo synowie już trochę starsi, to już ktoś inny mógł się opiekować. Miałam jakąś opiekunkę. Ale ją wzięłam do Poznania. Tak że moja mama bardzo mi pomagała za każdym razem. Dlatego mogłam w 1961 roku trzy i pół miesiąca być we Francji. We Włoszech byłam wtedy też z Francuzami. Bo ona się zajmowała moimi dziećmi, wychowywała tutaj. Tak że bardzo, bardzo mi pomagała. Ona miała szkołę niemiecką przed wojną. Chodziła do szkoły niemieckiej, ale również do polskiej, tylko... Bo to było przed I wojną światową, jak chodziła do szkoły. Chodziła do szkoły niemieckiej. Ja mam jeszcze... Gdzieś się zachowały jej świadectwa i w języku polskim, i w języku niemieckim. Dlatego, że polskie to kościoły miały takie w Poznaniu szkoły.
    </section>
    <section>
        <time>5208</time>Przykościelne były szkoły polskie jeszcze, a oficjalnie były niemieckie szkoły. Tak że ona skończyła tam i miała dwie specjalności. I księgową była, i znającą się... Opiekuństwo nad dziećmi, przedszkolami. Dlatego tak mi bardzo pomogła w wychowaniu dzieci. <span style="font-weight: bold;">Mama pracowała zawodowo?</span> Wtedy, kiedy ojciec mój miał... Był wtedy dosyć bogatym kupcem, to nie potrzebowała zupełnie. A potem dorywczo jakieś takie. Tak. Ja pamiętam, że w czasie wojny w niemieckiej firmie, musiała w banku pracować. Jako że ona się znała na księgowości dobrze, to pracowała tam u Niemców. Wtedy w Raiffeisenie. W tym banku. <span style="font-weight: bold;">Jak mama z domu nazwisko?</span> Brodniewicz. To jest znane nazwisko w Poznaniu, rodzina Brodniewiczów, dlatego że właśnie z tej rodziny jest ksiądz kanonik Narcyz Putz, błogosławiony, który w Dachau zginął. To kuzyn mojej matki. I drugi to Franciszek Brodniewicz, aktor.
    </section>
    <section>
        <time>5292</time>Ten od Trędowatej, Ordynat Michorowski i innych filmów, który zresztą zginął w czasie Powstania na Złotej. On tam mieszkał. Ja go odwiedziłam jeszcze przed Powstaniem. Go odwiedzałam. I nawet pamiętam, że Żydówkę przechowywał jakąś. I on zginął w czasie Powstania. Nawet w tym filmie, który obejrzałam w 1989 roku w Palladium w Warszawie... I to tak było. Ja wracałam z kongresu z Belgii i w gazecie Życie Warszawy wyczytałam, że jest film o Powstaniu. Bo ten film został przewieziony gdzieś na Zachód po Powstaniu i za czasów komuny nie można się było nim pochwalić. I wtedy przywieziono go, i właśnie albo w Apollo, albo w Palladium był ten film. Ja zostałam dlatego w Warszawie i zobaczyłam. I na tym filmie jest pokazany właśnie pogrzeb tego mojego wujka, Franciszka Brodniewicza, na Złotej. On tam zginął i tam go pochowano, i to pokazano akurat w tym filmie. To był ten film, który potem...
    </section>
    <section>
        <time>5359</time>Jest taki profesor, który już nie żyje, w Warszawie... Jak on się nazywa? Tak mieszka niedaleko. Z wdową po nim rozmawiam często. Który takim specjalistą był od Powstania. Pisał o Powstaniu Warszawskim. I ja go tutaj zaprosiłam. On był też u nas wykładowcą. Może sobie przypomnę. Na „j” nazwisko. I wiem, że on bardzo dużo zbierał wszystkiego, co dotyczy Powstania i książkę taką napisał. Ja go tu zapraszałam i on o tym wszystkim mówił. Pamiętam, że mi nawet pokazał u siebie, na przykład, tę scenę, którą ja pamiętam. I on mógł powiedzieć, kiedy to było. Wtedy na Lesznie, jak wieszali na murze getta Polaków, a inni przychodzili, żeby rozpoznać swoich krewnych, zabitych przez Niemców. <span style="font-weight: bold;"> Bo pani przyjechała do Warszawy już po likwidacji getta, tak?</span> Proszę? <span style="font-weight: bold;">Pani przyjechała do Warszawy po likwidacji getta?</span> Tak, bo ja na początku czerwca 1943 roku. To akurat już było po likwidacji getta.
    </section>
    <section>
        <time>5430</time><span style="font-weight: bold;">A czy znała pani dziadków ze strony mamy?</span> Tak. Stanisław. To był pisarz gminny nawet, ten Stanisław Brodniewicz. To pamiętam doskonale, że on tutaj, gdzieś koło Krzyża w Drawsku był pisarzem gminnym. A potem mieszkał w Poznaniu na ulicy Małeckiego razem z żoną Anną, z domu Turek. Ona była z domu Turek. A on Brodniewicz Stanisław. I to Brodniewicz, nazwisko, jest dosyć powszechne. Bo ja przez to, że miałam wystawę w Poznaniu, na którą zresztą nie pojechałam, bo byłam chora, ale między innymi fragmenty pokazałam w retrospektywie Albumu rodzinnego...Taką wystawę zrobiłam. Tam był właśnie Franciszek Brodniewicz i Putz, kanonik. To się poznajdywały moje takie osoby spokrewnione daleko. Na przykład z San Francisco odezwała się jedna pani też. I doszłyśmy do tego, i przysłała mi zdjęcia, na których ja jestem jako małe dziecko. To się okazuje, że to rodzina była taka dosyć rozległa.
    </section>
    <section>
        <time>5506</time>Bo jak wtedy mieli po ośmioro dzieci... Moja matka była ósmym dzieckiem. To jak było tyle, to oczywiście to się rozeszło po różnych krajach i się zgłaszają teraz, że są krewnymi. Nawet znalazłam w Paryżu, jak byłam i miałam ostatnio prelekcję o Powstaniu Warszawskim w Towarzystwie Francja-Polska. Tam jest też Towarzystwo. Taki Jean-Louis d’Arc prowadzi. Potem mi dała wizytówkę jedna pani i było napisane nazwisko francuskie, a pod nim ? (01c; 0:26:26) Brodniewicz. Z domu, czyli urodzona jako Brodniewicz też. Ale nie mówiła po polsku, tylko wiedziała, że jest pochodzenia polskiego. Tak że się można znaleźć na różnych kontynentach. I dostaję jakieś maile czasami też. Teraz nawet też dostaję jakieś maile od adwokatów, że oni mówią o jakichś koligacjach i odtwarzają. Ja nie mam czasu na to, żeby to wszystko zrobić. Bo żeby zrobić taką genealogię rodziny, to trzeba poświęcić co najmniej dwa lata na jedną stronę.
    </section>
    <section>
        <time>5574</time>Przecież ma się ze strony ojca dwie osoby i ze strony matki dwie osoby. Ze strony mojego ojca to akurat moich dziadków nie znałam, dlatego że umarli. Jeden tuż przed moim urodzeniem, drugi zaraz po moim urodzeniu. Tak że tych nie znałam. Natomiast rodzeństwo. Też ich było sporo. <span style="font-weight: bold;">A ojciec był kupcem?</span> Tak. Najpierw był nadkomisarzem policji państwowej, a potem był kupcem, tak zresztą jak jego rodzeństwo też. Wszyscy byli kupcami i mieli w centrum Poznania sklepy. Mój ojciec miał na placu Wolności, a na 27 grudnia miał Zygmunt, a ciocia miała na ulicy Paderewskiego, w stronę... To jest wszystko ta sama linia, w stronę Starego Miasta. I w Bydgoszczy miał Hieronim. Też był kupcem. Wszyscy byli takimi kupcami wtedy. <span style="font-weight: bold;">A tata czym handlował?</span> To były bardzo eleganckie sklepy garderoby damskiej. Przede wszystkim damskiej. Ja pamiętam, że ojciec jeździł do Wiednia i przywoził ciekawe bardzo suknie z Wiednia do tego sklepu.
    </section>
    <section>
        <time>5650</time><span style="font-weight: bold;"> Chciałbym dopytać, gdzie mieszkaliście, bo... Najpierw to był dom, kiedy jeszcze tata żył, tak? To był jakiś...? </span>To był bardzo elegancki dom. Na ulicy 27 grudnia, numer 10. Tam, gdzie niedaleko jest ulica Gwarna i Marcinkowskiego. To jest w samym centrum Poznania. Dalszy ciąg to jest plac Wolności. 27 grudnia. Bardzo elegancki dom, ale on był w czasie wojny zniszczony. Tam na pierwszym piętrze mieszkaliśmy. Nawet winda była, pamiętam. Nawet jako dziecko... Pamiętam, że dozorcą był Deskur. Nazwisko Deskur. To jest zresztą potomek Francuzów. Tutaj jest też profesor Deskur w Szczecinie. No i tych Deskurów jest sporo, bo ich praprapradziad 300 lat temu po udziale w pojedynku musiał opuścić Francję i przyjechał do Polski. To ja pamiętam to. To był bardzo elegancki dom. Tam była i winda, i pięć balkonów, i dwa wejścia. Jedno od tyłu, drugie od przodu. Piękne pokoje. Bardzo wszystko było wtedy eleganckie.
    </section>
    <section>
        <time>5727</time>No, ale to tak długo nie trwało, bo ojciec zmarł, mając 34 lata. Na wyrostek robaczkowy. <span style="font-weight: bold;"> I do którego roku tam mieszkałyście z mamą? Kiedy tata zmarł?</span> To był rok 1934 albo 1935. Potem mama sprzedała to. Bo sam czynsz kosztował 300 złotych miesięcznie. Czynsz za to mieszkanie. Nie licząc światła i różnych innych opłat. Tak że wynajmowała te pokoje wtedy, bo był ten kryzys ekonomiczny i sklepy zostały zamknięte. Tak że był kłopot. A potem na Łazarzu mieszkałyśmy. <span style="font-weight: bold;">To było wynajęte mieszkanie? Na Łazarzu?</span> Nie. Wynajmowała pokoje. W tym eleganckim mieszkaniu swoim pokoje wynajmowała. Niektóre pokoje wynajmowała. Lokatorzy byli. <span style="font-weight: bold;">A wy przeprowadziłyście się na Łazarz?</span> A potem na Łazarz, tak. Na tym Łazarzu to na ulicy Jarochowskiego mieszkałyśmy.<span style="font-weight: bold;"> I wtedy już pani chodziła do sióstr urszulanek do szkoły powszechnej?</span> Nie, to wtedy już byłam w gimnazjum, bo wtedy szkoła powszechna trwała tylko cztery lata.
    </section>
    <section>
        <time>5824</time>Wtedy, w tym okresie. Cztery lata i potem było osiem klas gimnazjalnych. Cztery podstawowej i osiem gimnazjalnej. <span style="font-weight: bold;"> I szkoła powszechna, i gimnazjum...?</span> Były razem, w tej samej... Na Wałach Leszczyńskiego, na rogu Spokojnej. <span style="font-weight: bold;">Właśnie u sióstr urszulanek?</span>Tak. U sióstr urszulanek. <span style="font-weight: bold;">Czy pamięta pani jeszcze coś więcej z tej szkoły? Jakichś nauczycieli może?</span> KŁ: Doskonale pamiętam. Wszystkie nazwiska pamiętam. Profesor Stefen uczył łaciny. Wspaniałe to było, bo był docentem na uniwersytecie, a uczył nas łaciny. Wspaniale. Potem był profesor Nawratil, na przykład, uczył polskiego i równocześnie prowadził kółko imieniem Norwida, do którego też należałam. Bo to dobrowolne było. Przynależność była dobrowolna. To spotykaliśmy się. Spotykałyśmy się, bo tam były same dziewczyny. Oczywiście. Bardzo surowe przepisy były. Na przykład nie wolno nam było nosić czapki z boku, tylko prosto.
    </section>
    <section>
        <time>5889</time>Nie wolno było mieć paseczków, żeby nie podkreślać talii. Nie wolno było pończoch innych, tylko takie w prążki. I te mundurki. Cały czas mundurki tylko. Nie można było inaczej. I co jeszcze? A jeśli chodzi o profesorów. To potem profesor matematyki był Szejnhuber. Też pamiętam doskonale. Się tak nazywał. On mnie sadzał na katedrze, jak były klasówki, żeby ode mnie nie odpisywały. Ale mimo wszystko, jak maturę zdawałam pisemną, to w toalecie zostawiłam im, moim koleżankom, wszystkie rozwiązania, żeby mogły sobie stamtąd wziąć. Pomagałam też. Co miałam jeszcze? Historii pani też nas bardzo dobrze uczyła. Sikorska się nazywała. Trawińska uczyła francuskiego nas. Ja osobiście to same bardzo dobrze, bo wtedy się mówiło bardzo dobrze i jedynka była najlepszym stopniem. Nie piątka tylko jedynka wtedy. Teraz jest odwrotnie. Piątka jest najlepsza, a wtedy była jedynka najlepsza.
    </section>
    <section>
        <time>5973</time>To ja miałam same jedynki, teraz to się nazywają piątki, czyli bardzo dobrze na świadectwie, wtedy kiedy się skończyły prace ręczne. Bo prac ręcznych to ja dobrze nie wykonywałam. Nie lubiłam tych prac ręcznych różnych, które trzeba było wykonywać. Nawet moja matka mówiła, że po maturze znalazła takie nieskończone przeze mnie jaśki z tymi... jak one się nazywają… to się robi te… mereszki. Ja nie lubiłam tego, więc wtedy nie mogłam mieć samych najlepszych stopni, piątki. A jak to się skończyło... I rysunki, bo w rysunki też tylko tak na dobrze byłam, nie tak na bardzo dobrze. A jak się te dwa przedmioty skończyły już, to potem miałam same bardzo dobrze już i mnie nazywano najlepszą uczennicą szkoły. Dlatego nie potrzebowała moja matka płacić. Poza tym tych korepetycji udzielałam ciągle bardzo dużo. I pracowałam w różnych... Od zastępowej do drużynowej byłam. Wszystkie stopnie przeszłam od dwunastego roku życia i potem prowadziłam.
    </section>
    <section>
        <time>6043</time>To była „siedemnastka”. Drużyna „siedemnastka”, której byłam drużynową. Już w ostatniej klasie zostałam drużynową. Jak już byłam przed maturą, zostałam drużynową. A poza tym była też... Orszakową byłam, czyli też zastępową. Rodzajem zastępowej, ale to była taka religijna... Sodalicja mariańska to się nazywało. To były takie religijne sprawy. Tak jak zastępową byłam orszakową. Też miałam dziesięć... A poza tym zawsze musiałam być albo wójtem klasy albo redaktorem gazetki jakiejś i tak dalej. Tak że miałam bardzo dużo tych organizacyjnych zajęć, co mnie tak prawdopodobnie wykształciło teraz, że bez tego żyć nie mogę. Tylko ciągle coś muszę organizować. <span style="font-weight: bold;">To była szkoła taka z dość dużym rygorem u sióstr?</span> Tak. Oczywiście. I pod względem zachowania, i wszystko. Na przykład pamiętam, że od matury wykluczono jedną panią... Jedną koleżankę, przepraszam, nie panią, dlatego, że profesor znalazł ją w jakiejś wieczornej, nocnej restauracji. Nie dopuszczono jej do matury.
    </section>
    <section>
        <time>6132</time><span style="font-weight: bold;">Musiała ze szkoły odejść?</span> Nie. Nie mogła zdawać matury. Nie dopuszczono ją do matury z tego powodu. <span style="font-weight: bold;">A religię? Kto wykładał religię u urszulanek? </span>Religię? Ksiądz zawsze. Ksiądz zawsze był jakiś, katecheta. Była kaplica wewnątrz. Ale pamiętam również, że kiedyś z greckokatolickiej religii przyjechały jakieś ze wschodu osoby i nawet wtedy ministrantkami były dziewczyny, a nie ministrantami. To wtedy pamiętam. To było dopuszczone widocznie. <span style="font-weight: bold;">Pani wspominała o tym, że całkiem sporo przy okazji harcerstwa podróżowała, między innymi była na Huculszczyźnie jeszcze przed wojną?</span> Tak, właśnie. Tam byłam na Huculszczyźnie i pamiętam, że nawet w cerkwi byłam. I ponieważ ja też byłam w chórze u sióstr urszulanek, śpiewałam drugim głosem zawsze, to tam musiałam solo śpiewać, w tej cerkwi. Musiałam solo śpiewać, ale nie wiem, dlaczego tak było, ale tak było. I potem zwiedzałyśmy Lwów.
    </section>
    <section>
        <time>6209</time>I we Lwowie były też siostry urszulanki i w Kołomyi były siostry urszulanki. To nocowałyśmy tam we Lwowie u sióstr urszulanek. I z tego zapamiętałam, bo miałam może wtedy 14 lat... Ale zapamiętałam to, że chałwa była smaczniejsza we Lwowie aniżeli w Poznaniu. Bo ja bardzo lubiłam chałwę jeść. <span style="font-weight: bold;">A na Huculszczyźnie to byłyście może w Żabiem na obozie czy...? Pamięta pani, w jakiej miejscowości?</span> Musiałabym znaleźć może jakieś zdjęcie, to bym powiedziała, jaka to miejscowość była. <span style="font-weight: bold;">To nie jest... </span>Tak, wtedy wszystko było pod namiotami. Ostatni obóz harcerski przed wojną przeżyłam w sierpniu na granicy. To było gdzieś obok Chodzieży albo obok Wolsztyna, bo wtedy na dwóch obozach harcerskich byłam. Na jednym byłam oboźną i pamiętam też, że ja Drzymałową sfotografowałam tym Baby Box Kodakiem, bo musiałam z nią jakiś wywiad przeprowadzić.
    </section>
    <section>
        <time>6274</time>Komendantka mi zleciła. I dlatego mam zdjęcie właśnie zrobione Drzymałowej. Mam zdjęcie zrobione Drzymałowej, wdowie po tym legendarnym Drzymale. Nawet z takim orderem jest sfotografowana przeze mnie. I moje zdjęcie jest jako harcerki w grupie. Moim aparatem zrobione, ale ktoś tam to zrobił. I wtedy byłam. Jak wracałam z obozu... Bo wtedy obozy harcerskie wyglądały tak, że mimo że byłyśmy tylko same dziewczyny, to musiałyśmy te prycze same zrobić. Piłować drzewo i zrobić sobie prycze, żeby na czymś spać pod namiotem. I namioty zrobić. To wtedy w sierpniu... Pamiętam, że pod koniec sierpnia musiałyśmy nagle, na rozkaz likwidować nasz obóz, bo on był na granicy niemieckiej prawie. I jak wracałyśmy pociągiem, to byli właśnie poborowi wtedy. I śpiewaliśmy na cały głos wszystkie te wojskowe piosenki razem. I jak przyjechałam do Poznania, to w tym dniu, kiedy wojna wybuchła, to ja miałam w gimnazjum Zamojskiej, to nie moje gimnazjum, ale w gimnazjum Zamojskiej na Matejki w Poznaniu, wykład na temat: jak się posługiwać przeciwgazowymi maskami.
    </section>
    <section>
        <time>6369</time>Ja to robiłam. Bo wtedy spodziewaliśmy się nalotów gazowych. I ja to robiłam dla tych uczennic z tej szkoły. I wtedy portier szybko przybiegł do mnie: <span style="font-style: italic;">– Szybko, na dół, już się wojna rozpoczęła</span>. To było 1 września. I wtedy właśnie spadły pierwsze bomby na te dzielnice i nawet zginęła mojej cioci jakaś też krewna. Ale noc spędziłam... 1 września na 2 września w schronie w zamku też jako harcerka, udzielając pomocy starszym i rannym. Ale w schronie. Był taki schron w zamku poznańskim. <span style="font-weight: bold;">Pani już przed wybuchem wojny osiągnęła pełnoletniość. 18 lat pani skończyła. W momencie wybuchu wojny pani miała 19 lat, tak?</span> Tak, równo, bo w końcu sierpnia skończyłam. <span style="font-weight: bold;">Czy wtedy w jakiś specjalny sposób celebrowano wkroczenie w dorosłość i przekroczenie 18. roku życia?</span> Nie. Nie pamiętam specjalnie, żebyśmy tak... Nie. Wtedy się w ogóle urodzin nie wyprawiało, tylko imieniny zawsze.
    </section>
    <section>
        <time>6444</time>Był taki okres, że właściwie moje nawet dzieci też nigdy nie wiedziały, kiedy ja mam urodziny, dlatego że w pewnym... Dopiero od niedawna się tak urodziny obchodzi. A właściwie dla mnie zawsze tylko imieniny. <span style="font-weight: bold;">Czy pani wtedy dużo czytała? Przed wojną?</span> Tak, oczywiście. Zawsze dużo czytałam. Bardzo dużo czytałam. Interesowałam się bardzo też właśnie tą literaturą francuską. Bardzo lubiłam XIX-wieczne wszystkie powieści. I Balzaca, i Zoli, i Maupassanta wtedy już. Potem , jak skończyłam studia, to było... Już dojeżdżałam ze Szczecina do Poznania, żeby skończyć studia. Musiałam składać egzaminy i w Poznaniu zdałam egzamin na przykład z filozofii tuż przed urodzeniem synka. I moja mama na ulicy czekała, czy ja przypadkiem nie urodzę wtedy. A potem, po urodzeniu, to mimo że nawet miałam operację, to ja zdawałam łacinę. Zdałam egzamin z łaciny. To był zaraz 1945 rok.
    </section>
    <section>
        <time>6520</time>I zdałam na bardzo dobrze łacinę. A potem już musiałam dojeżdżać ze Szczecina do Poznania na uniwersytet, żeby kolejne zrobić egzaminy z literatury francuskiej i tak dalej. A muszę powiedzieć, że gdybym nie była w Szczecinie tylko w Poznaniu, to ja bym była już teraz profesorem romanistyki. Bo mi wtedy zaraz zaproponowano, żebym ja... Na przykład, jak przyjechałam do Poznania w marcu 1945 roku, to mi od razu powierzono taką inwentaryzację książek na wydziale romanistyki, dlatego że Niemcy to gdzieś w podziemiach kościoła św. Michała włożyli to wszystko. I ja to robiłam już wtedy. I wtedy byłabym na pewno i asystentką, i profesorem romanistyki, bo byłam bardzo z tym związana i bardzo chcieli, żebym ja tam została. No ale jak przyjechałam tutaj, to tutaj nie było przecież uniwersytetu. Musiałam się zająć czymś innym.
    </section>
    <section>
        <time>6587</time><span style="font-weight: bold;">Jak pani dotarła do Warszawy z tej wioski?</span> Tak. Ja nie mogłam się doczekać łączniczki wobec tego ruszyłam sama, nie mając żadnego dowodu, którym bym mogła się legitymować, gdyby mnie zatrzymali Niemcy. No i dotarłam do Warszawy. W Warszawie telefony działały, mogłam zatelefonować. Zatelefonowałam do mojej przyjaciółki, harcerki też, i tam mnie umówiono, że mam być w restauracji Lursa. To muszę powiedzieć, że takiego w Poznaniu nie było. W Poznaniu nie było wstępu w ogóle do żadnej restauracji dla Polaków, tak że znalazłam się w takiej eleganckiej restauracji, gdzie byłam umówiona z panem Elbanowskim. To był też poznaniak, starszy ode mnie, który był prawnikiem i on był już w Armii Krajowej. On mnie umieścił na ulicy Dziennikarskiej. Bo przyjaźnił się, miał taką sympatię swoją, Mirkę Żakówną, która była córką takiego przemysłowca poznańskiego, który produkował „Przemysławkę”.
    </section>
    <section>
        <time>6662</time>To były wody kolońskie. Oni wynajmowali w willi Wańkowicza cały parter, tamci. I ja tam nocowałam, przez kilka dni tam mieszkałam i zobaczyłam, że to bardzo bogaci ludzie. Mieli nawet taką pokojówkę w białym fartuszku, w białym czepeczku. Jak ja to porównałam z Poznaniem i to co podali mi na kolację, to przełknąć tego nie mogłam. W Poznaniu była taka straszna bieda dla Polaków, a tam okazuje się, że niektórzy byli tacy bogaci i mogli tak sobie pozwolić na to. Mieszkała tam córka Wańkowicza, Krysia, która zresztą zginęła potem w czasie Powstania. Ale ja mieszkałam tam krótko. Potem mieszkałam na Unii Lubelskiej, krótko też, a potem otrzymałam pokój na Lesznie numer 33. I wtedy już złożyłam przysięgę w Armii Krajowej na ręce tego Elbanowskiego, który był wtedy moim szefem i byłam łączniczką w kontrwywiadzie Armii Krajowej. Ale równocześnie w Szarych Szeregach prowadziłam takie szkolenie ? (03a; 0:02:32), to się nazywało.
    </section>
    <section>
        <time>6743</time>Poza tym zapisałam się na Tajny Uniwersytet Ziem Zachodnich i studiowałam język francuski. Drugi rok francuskiego. To oczywiście było tak, że gdzieś na Powiślu chyba była pani Matuszewska, która była naszym profesorem i tylko było jakieś kilka, cztery, pięć osób najwyżej. Wiem tylko, że jeden był tylko mężczyzna, chłopak, który zresztą potem bardzo często występował w telewizji w latach 90. W tej chwili zapomniałam jego nazwiska, i on był pół-Włochem i on nas jeszcze uczył włoskiego. A potem zajmował się teatrem. W latach 70., 80. bardzo często w telewizji występował. W tej chwili mi nazwisko uciekło, zresztą myśmy wtedy wszyscy się nazwiskami nie przedstawiali raczej, tylko jakimiś pseudonimami. To tam chodziłam na te... I właściwie zdążyłam na tym tajnym uniwersytecie zrobić drugi rok języka francuskiego i zdałam u profesora Bramera na trzy dni przed Powstaniem nawet ten drugi rok. Tak że już miałam dwa lata romanistyki zrobione.
    </section>
    <section>
        <time>6824</time><span style="font-weight: bold;">Jak wyglądały zajęcia w ramach tego tajnego uniwersytetu?</span> Musiałyśmy się uczyć… musieliśmy, bo ten jeden był mężczyzną, a tak cztery kobiety się spotykałyśmy. To musieliśmy uczyć się gramatyki historycznej i też literatury, ale przede wszystkim gramatyki historycznej języka francuskiego. Ponieważ ja miałam przez cały dzień zajęcia w związku z moją przynależnością do Armii Krajowej albo potem do departamentu rządu londyńskiego, departamentu informacji, więc nie miałam czasu w ciągu dnia się uczyć, to dlatego brałam lek, który nazywał się psychedryna żeby nie spać i uczyć się. Ale zdałam ten egzamin przed Powstaniem. <span style="font-weight: bold;">Jak to od strony technicznej wyglądało, gdzie się spotykaliście?</span> U jednej tylko (03a; 0:05:00) pani Matuszewskiej, na Powiślu gdzieś to było chyba i wchodziłyśmy znowu osobno, nie razem, żadną grupą, i tylko pięć osób było. <span style="font-weight: bold;">A podręczniki?</span>
    </section>
    <section>
        <time>6902</time>Jakieś tam dostawaliśmy. To był Tajny Uniwersytet Ziem Zachodnich.<span style="font-weight: bold;"> A dostała pani jakieś zaświadczenie o tym zdanym egzaminie?</span> Tak, dostałam potem, po wojnie. Nawet ten profesor Bramer po wojnie to mnie zachęcał do tego... Wiedział już, że ja się interesuję fotografią. Żebym napisała pracę (gdzieś mam jego list) doktorską o powiązaniu malarstwa z fotografią. Taki jakiś temat mi dawał. <span style="font-weight: bold;">A to mieszkanie na placu Unii Lubelskiej to u kogo to było?</span> To była jakaś znajoma znajomych. Nie pamiętam. W każdym razie jakieś polskie mieszkanie było tam. 03b <span style="font-weight: bold;"> A czy pani miała świadomość, mieszkając wtedy przy placu Unii Lubelskiej, że w pobliżu jest siedziba gestapo w alei Szucha?</span> Tak, tak, oczywiście, że tak. Ja jakieś wspomnienia mam, ale nie pamiętam teraz jakie. Musiałabym sobie jeszcze przypomnieć... Coś, że… że przechodziłam tamtędy. W tej chwili nie mogę sobie tego przypomnieć, ale tam rzeczywiście tak było. Ale ja tam byłam bardzo krótko.
    </section>
    <section>
        <time>6985</time>Bardzo krótko byłam, bo musiałam gdzieś mieszkać, a potem mi znaleziono na stałe mieszkanie, zresztą dostałam kenkartę z nazwiskiem Władysława Ciesielska. Ale proszę sobie wyobrazić, że ten kolega, który ze mną przechodził zieloną granicę wtedy, Kołodziejczak, on zginął. On właśnie te kenkarty produkował, te fałszywe kenkarty i on został przez Niemców aresztowany. Wieszany do góry nogami na Pawiaku był i zamordowany. <span style="font-weight: bold;">A na czym wtedy pani praca w Szarych Szeregach polegała?</span> To było przede wszystkim... Na kształceniu harcerzy. Takich, którzy chcieli wstąpić do Szarych Szeregów. To było przede wszystkim to. Ale niezależnie od tego na przykład w Szpitalu Maltańskim pracowałam też. Na takim przeszkoleniu sanitarnym, żeby w razie czego w Powstaniu też taką funkcję pełnić. Ja potem nie pełniłam tej funkcji, ale miałam dyżury w Szpitalu Maltańskim i doskonale pamiętam... Nawet byłam przy operacjach. Pamiętam, jak taki mały chłopak miał operację brzucha, to straszne było, i ja musiałam asystować przy tym. Zawsze miałam biały fartuszek, zakładałam na usta coś... I miałam dyżury nocne. I wiem, że jedna kobieta, która była operowana a straciła obydwie nogi i była...
    </section>
    <section>
        <time>7089</time>Bo to był jakiś wypadek tramwajowy i straciła obydwie nogi. A w nocy, jak ja miałam dyżur, to ona mi kazała się schylić i podrapać stopy, mimo że już ich nie miała. To pamiętam. <span style="font-weight: bold;">A szkoliła pani z czego? Z pierwszej pomocy czy...?</span> Tak. Bo to było przeszkolenie sanitarne, tak że musiałam się nauczyć. Nauczyłam się wszystkiego. Zastrzyki robiłam, tak że nawet po wojnie całą rodzinę... Sama wygotowywałam strzykawki i mojego męża ratowałam też, bo on był bardzo często chory, i robiłam zastrzyki, i synowi robiłam najstarszemu zastrzyki wtedy. Tak że miałam to przeszkolenie sanitarne zrobione.<span style="font-weight: bold;">A te szkolenia gdzie się odbywały?</span> Też chyba w Szpitalu Maltańskim. <span style="font-weight: bold;">Dobrze, a praca w kontrwywiadzie. To taka poważna rzecz, kontrwywiad AK. Na czym to polegało? </span>Ja pamiętam, na Żurawią ulicę musiałam pójść, tam odbierałam to, co miałam roznosić po Warszawie i potem po różnych dzielnicach to roznosiłam, jeżdżąc tramwajami albo idąc pieszo.
    </section>
    <section>
        <time>7180</time>I w ten sposób nauczyłam się całej topografii Warszawy. Bo musiałam w różnych dzielnicach bywać. <span style="font-weight: bold;"> Jaki był sposób ukrywania tych meldunków czy rozkazów, czy tego, co pani przewoziła? Czy to było jakoś zorganizowane? Jakieś skrytki w ubraniu?</span> No tak, na pewno wtedy miałam coś za bluzką schowane, albo coś takiego, żeby wyglądało, że mam tam jakąś gazetę niemiecką, a w środku coś schowane. W każdym razie można było wtedy zrobić tak, że nie było widać co. A równocześnie miałam fałszywe zaświadczenie na takiej sąsiedniej ulicy, zaraz tak naprzeciw Żurawiej. Jaka to mogła tam być ulica? W tej chwili zapomniałam... <span style="font-weight: bold;"> Nowogrodzka?</span> Może tak. Tam była przychodnia lekarska i właśnie tam był jeden z moich wujków, Brodniewicz, lekarzem. I pamiętam, że on mi dał zaświadczenie fikcyjne, że ja u niego pracuję. Bo przecież Niemcy musieli to mieć, że ja pracuję gdzieś, bo inaczej by mnie wysłali do pracy do Niemiec.
    </section>
    <section>
        <time>7260</time>I on mi takie dał, i czasami musiałam się tam pokazywać też, i udawać, że ja tam pracuję. I pamiętam, że kiedyś jakaś kobieta wchodziła, i on od razu po jej chodzie poznawał, że ma weneryczną chorobę. Od razu mówił mi to. <span style="font-weight: bold;">W tamtym czasie mieszkała już pani na ulicy Leszno 33, tak?</span> Tak. <span style="font-weight: bold;">Co to było za mieszkanie? Co to był za dom?</span> Ja mieszkałam nie w kamienicy tej od ulicy, tylko od podwórza wejście i tam byłam chyba na pierwszym piętrze, i miałam tak: raz jeden pokój gdzieś z tyłu, a potem mi trochę lepszy pokój dali. To była jakaś rodzina, która tam mieszkała i wynajmowała. Po prostu za to się płaciło i ja u nich mieszkałam. Oni oczywiście nie wiedzieli, że ja jestem w tajnej organizacji, w Armii Krajowej. Oni nie mogli o tym wiedzieć zupełnie. Oni przypuszczali, że ja się tylko uczę czy coś robię innego, ale nie mogłam o tym powiedzieć. No i była wtedy godzina policyjna w Warszawie.
    </section>
    <section>
        <time>7342</time>Wiec tak od ósmej godziny już, wieczorem, nie można było nigdzie chodzić. Tak że jeżeli zaprosiłam kogoś, to musiał przez całą noc zostać. Na przykład ta Mirka Żakówna, która potem też wstąpiła do Szarych Szeregów dzięki mnie. Albo inna była taka, też bardzo... Ona zginęła potem w czasie Powstania. Bardzo taka przystojna dziewczyna. Też musiała u mnie wtedy nocować, jeżeli zostawała dłużej. Albo jeżeli zrobiliśmy sobie na przykład spotkanie gwiazdkowe, to musieliśmy zostać do rana wszyscy. Nie można było wychodzić wtedy. <span style="font-weight: bold;">A jak ten teren getta, które było blisko, wyglądał w tamtym czasie? Już po likwidacji getta pani tam trafiła?</span> Na ten mur, tak? Tak, naprzeciw był ten mur. Ja pamiętam, że kiedyś tam wisiały trupy zabitych przez Niemców Polaków. Wisiały właśnie na tym murze. I ludzie przechodzili tamtędy, żeby rozpoznawać swoich krewnych. A profesor Jewsiewicki? (03b; 0:07:41) dokładnie umiał mi powiedzieć, w którym to dniu było, bo on opracował tę historię całą, Warszawy.
    </section>
    <section>
        <time>7425</time><span style="font-weight: bold;">Ci ludzie zostali powieszeni w związku z jakąś konkretną akcją?</span> Tego nie umiem powiedzieć, tego nie pamiętam. W każdym razie pamiętam, jak to przechodzili ludzie, żeby szukać swoich krewnych zabitych. <span style="font-weight: bold;"> Pani mówiła o tym, że jeszcze przed wybuchem Powstania pochowaliście Rajskiego. A ja chciałem zapytać, w jakich okolicznościach on został postrzelony? Co się stało?</span> Tak. On szedł do mnie razem z drugim kolegą, bo ci dwaj pomagali mi w Szarych Szeregach w szkoleniu tych kilkunastoletnich kandydatów do Szarych Szeregów, którzy potem, przygotowani, mieli złożyć przyrzeczenie. To przyrzeczenie miał odbierać mój szef, czyli mój przyszły mąż. I w tym dniu, to było w niedzielę... Powstanie wybuchło we wtorek, a to było w niedzielę, czyli 30 lipca. Czy to 29 czy 30 był? 29 chyba lipiec, bo lipiec ma 30 dni? <span style="font-weight: bold;"> 31.</span> Ma 31. No to 30 lipca, w niedzielę.
    </section>
    <section>
        <time>7502</time>Umówiliśmy się tak, że ci dwaj, którzy mi pomagali w szkoleniu tych przyszłych harcerzy, już przyjętych... Oni do mnie przyszli, żeby razem ze mną i razem z moim szefem Romanem pojechać na Żolibórz. I jak zapukali do mnie, to ten powiedział:<span style="font-style: italic;"> – „Iga”, jestem ranny. </span>„Iga” to był mój pseudonim. I upadł przed drzwiami. Natychmiast postaraliśmy się, żeby jego dać do Szpitala Maltańskiego i poza tym jeszcze ja na Chłodną do kościoła, żeby ksiądz przyszedł do niego. Ale myśmy pojechali dalej na Żolibórz odbierać to przyrzeczenie. A ten drugi był sprytniejszy i wtedy, kiedy Niemcy strzelali z czołgów, bo tak przed Powstaniem oni jeździli, Niemcy... Jak zobaczyli młodych ludzi, to strzelali do nich. To ten się schylił, upadł na ziemię i dlatego nie był postrzelony, ten drugi. A muszę powiedzieć, że on, jak wybuchło Powstanie już potem, to jeszcze też był ze mną w kontakcie i kiedyś mi tak powiedział: <span style="font-style: italic;">– „Iga”, czy ty wiesz, kim ja jestem?</span>
    </section>
    <section>
        <time>7587</time>Ja tak zaczęłam się zastanawiać, kim on może być. – Boże kochany, może jest jakąś ważną osobistością, jakimś synem Sikorskiego czy coś? A on mówi: <span style="font-style: italic;">– Ja jestem Żydem.</span> I to był szaroszeregowiec, i uchował się jako Żyd. Jako Żyd. Był Żydem.<span style="font-weight: bold;"> I przetrwał Powstanie?</span> Tak. <span style="font-weight: bold;">I po wojnie mieliście ze sobą jakiś...?</span> Nie, nie widziałam się z nim po wojnie. Natomiast tam w czasie Powstanie to moje koleżanki ginęły i koledzy ginęli. Poza tym Rajskim, który zginął, to jeszcze była moja koleżanka Frysztak, która na Kilińskiego w czasie wybuchu trotylu zginęła. Z tego podstawionego czołgu przez Niemców. Potem druga to zginęła moja ta ładna bardzo koleżanka, która tak zbierała wszystkich. Jak tylko któryś z powstańców został zastrzelony, to ona zaraz wszystko, co jego tyczyło, zakopywała w wekach, tak żeby było wiadomo kto i tak dalej robiła. I nawet muszę powiedzieć, że na ulicy Freta kiedyś też zastrzelono...
    </section>
    <section>
        <time>7676</time>Z jednej strony byli Niemcy a z drugiej strony Polacy. Zastrzelono kogoś i ten porucznik powiedział (Miłka jej było na imię) do niej, że ona nie ma iść do tego. I ona wbrew rozkazowi poszła i tam zginęła. Na Freta to było. Chciała też temu zrobić tę przysługę. Temu, który został zabity, powstaniec. <span style="font-weight: bold;"> A pani wie, jak się nazywał ten chłopak, który powiedział, że jest Żydem?</span> Nie. Nie wiem. Tego niestety nie pamiętam. <span style="font-weight: bold;">A czy te informacje, które ona zakopywała o tych zmarłych powstańcach...? Czy one jakoś przetrwały? W ogóle odnalazły się? Przydały po wojnie?</span> Informacje które? <span style="font-weight: bold;">Tej dziewczyny, tej przystojnej. Miłki.</span> Zaraz, zaraz.<span style="font-weight: bold;"> Mówiła pani o Miłce, że ona chowała informacje o tych poległych. Że spisywała jakieś notatki. I je chowała w wekach. Dobrze ja to zrozumiałem? </span>Ale to nie... To był student Serwański. Pan mówi o tym, tak? Ach, nie, pan mówi o tej Miłce. <span style="font-weight: bold;">Tak. </span> Aha, o tej Miłce.
    </section>
    <section>
        <time>7748</time>No ja nie wiem, co się z tym stawało, gdzie ona to dawała. Czy ona to dawała do tych zwłoków, które były gdzieś zakopane potem, czy coś? Prawdopodobnie tak. Te zwłoki były zakopane na pewno gdzieś, razem z tym... <span style="font-weight: bold;"> Przepraszam, mówiła jeszcze pani, że nad grobem tego Rajskiego... Zdążyliście go dwa dni przed wybuchem Powstania pochować. ...była przemowa.</span> Tak, tak, była. Pamiętam, że ten student Serwański przemówił. Ten, który potem był profesorem w Poznaniu, profesorem historii. Wtedy był studentem jeszcze. On był takim przyjacielem i moim, i mojego przyszłego męża. Razem myśmy współpracowali i chodzili po Warszawie zawsze razem. Tak, to on wygłosił przemówienie. Myśmy nawet sztandar zrobili tam i z wszystkimi honorami, i zaśpiewaliśmy też <span style="font-style: italic;">Jeszcze Polska nie zginęła</span>. Bo to było akurat tuż przed godziną „W”.
    </section>
    <section>
        <time>7815</time>Tuż przed godziną „W”. A potem, jak ta godzina „W” wybuchła, myśmy autobusem wracali, to z trudem dostałam się do swojego domu. Tam już nie można było gdzieś dalej chodzić. I 1 sierpnia już, to muszę powiedzieć, że byłam zachwycona tym, jak wszyscy chcieli pomagać, nawet małe dzieci też i chłopcy też w tym domu. Ja pracowałam wtedy na Ogrodowej, żeby taki szpitalik zrobić razem z innymi. Jako harcerka miałam to przeszkolenie sanitarne, więc chcieliśmy tam nieść pomoc tym rannym. Tak że taki entuzjazm był ogólny wszędzie. I wśród młodych i starszych. Wszyscy właściwie. Nikt nie krytykował wtedy, tylko wszyscy chcieli walczyć o prawdę. Już mieli tych Niemców absolutnie dosyć. Tylko nie przypuszczaliśmy, że tak długo potrwa Powstanie, bo nas tak oszukali Rosjanie. A ja pamiętam doskonale, że przed Powstaniem te szczekaczki... Tak się nazywały te radia, które były głośno na ulicach, tak zwane szczekaczki, mówiło się.
    </section>
    <section>
        <time>7894</time>To oni nas zachęcali, Rosjanie. Mówili tak:<span style="font-style: italic;"> – Armia Krajowa stoi z bronią u nogi i nic nie robi. </span>Oni zachęcali nas do tego, udawali, że przyszli, a potem zostali tam na Pradze i nic nie pomagali.<span style="font-weight: bold;"> Czyli w momencie wybuchu Powstania pani była u siebie w mieszkaniu na Lesznie 33, tak? 1 sierpnia.</span>No właśnie wróciłam z tego cmentarza. Akurat. <span style="font-weight: bold;"> I co dalej się z panią działo?</span> Akurat wtedy wybuchło Powstanie, jak wracałam. <span style="font-weight: bold;">Tak, a co później się działo? Jak pani dotarła do swojego batalionu? Czyli do „Łukasińskiego”, tak? </span>No potem powstał ten batalion „Łukasińskiego”. On dopiero powstał w czasie Powstania.<span style="font-weight: bold;"> I może pani powiedzieć właśnie o przebiegu tych walk powstańczych, o pani uczestnictwie w Powstaniu?</span> No tak. Ja wtedy zostałam zaangażowana do redakcji pisma W walce, to się nazywało, które zaczęło wychodzić od razu na początku sierpnia. Zaczęło wychodzić na ulicy Barokowej.
    </section>
    <section>
        <time>7966</time>Myśmy tam mieszkali. Ja nie mogłam już wracać do siebie do domu od 8 sierpnia, bo wtedy Niemcy zajęli już cały..., tę ulicę Leszno tak, że już nie było można... A to od 8 sierpnia, bo do ósmego jeszcze dochodziłam tam do Barokowej od siebie. A na Barokowej mnie zatrudniono w tym właśnie batalionie „Łukasińskiego” do roznoszenia gazetek, i do redagowania, i do robienia nasłuchów radiowych. O które było bardzo trudno, bo ja pamiętam, że dostawałam czasami jedną tylko słuchawkę gdzieś, bo nie mieliśmy radia. Było zakazane mieć radio, dla Polaków przecież. Ktoś miał, ale tylko jedną słuchawkę i ja robiłam te... I nawet inne pismo też jeszcze obsługiwałam przez to, co notowałam sobie szybko, co usłyszałam, co mówią w innych, obcych językach. I potem to przynosiłam do redakcji. I nawet to czasopismo wychodziło dwa razy dziennie na początku. Potem już tylko jeden raz dziennie.
    </section>
    <section>
        <time>8046</time>Ja roznosiłam jeszcze te gazetki wszędzie i ludzie mi wyrywali. Musiałam chować gdzieś pod bluzką te, żeby starczyło na inne ulice. <span style="font-weight: bold;"> A pani roznosiła to pismo po ulicach jakiejś konkretnej dzielnicy? Miała jakiś...? </span>Całe Stare Miasto. Na Starym Mieście. I tam na Starym Mieście byłam do 1 września. <span style="font-weight: bold;">A jak powielaliście tą gazetkę? </span>Tam była gdzieś jakaś drukarnia, zapomniałam w tej chwili, jak się nazywała. Ale jak bym sięgnęła do wspomnień moich, które się ukazały właśnie... Bo one były spisywane zaraz po wyjściu z Powstania. To dzięki właśnie temu Serwańskiemu, który wcześniej z Elektoralnej 13... On był i tam został zabrany, i uciekł Niemcom. Uciekł i znalazł się w Brwinowie i w tym Brwinowie właśnie myśmy też wylądowali po naszym wyjściu z Powstania. I on wyrywał kartki... To znaczy prosił o spisywanie na kartkach swoich wrażeń z Powstania, a przede wszystkim go interesowało życie ludności cywilnej. Przede wszystkim go wtedy interesowało to.
    </section>
    <section>
        <time>8135</time>Mój mąż już nie był w Warszawie, w tym Brwinowie, tylko już był w Krakowie, bo szukał swojej matki i żony. Przepraszam, nie żony, tylko siostry. A mnie zostawił w Brwinowie i ja w tym Brwinowie pisałam, a on mi zabierał te kartki, bo mnie prosił, żebym pisała. Ponieważ miałam dwie dzielnice, bo ja przeszłam kanałami do Śródmieścia, więc w tej książce, która się ukazała w 1963 roku dopiero... Bo w pierwszych latach po wojnie nie można było nawet mówić, że się było w AK. To było absolutnie przez komunistów zakazane. I było niebezpieczne, żeby mówić, że się było w Armii Krajowej i w Powstaniu brało udział. To dlatego on przechowywał te wszystkie kartki w takich właśnie wekach, gdzieś w tym Brwinowie pod jakąś strażą pożarną, w każdym razie pod ziemią. I potem dopiero w 1963 roku chyba to wydał i ja wtedy zobaczyłam te swoje... Ja mam tę książkę. Jeszcze jeden egzemplarz taki mam.
    </section>
    <section>
        <time>8212</time>I w tej książce są właśnie moje dwie relacje. I z tych relacji dopiero się wtedy dowiedziałam, że w tym dniu, kiedy ja wyszłam do pracy punktualnie o godzinie ósmej i już nie mogłam wrócić do swojego mieszkania, dlatego że Niemcy zajęli, to w tym czasie zostały wszystkie kobiety i wszystkie dziewczyny zgwałcone, i wszystkie zabite przez tak zwanych własowców. <span style="font-weight: bold;"> A w którym momencie pani weszła do kanałów i przeszła do Śródmieścia?</span> 1 września dostaliśmy taki rozkaz. Cała nasza ekipa. Byliśmy na Miodowej wtedy, chyba to był numer 18, tam gdzie Fuksa były te... I tak nocowaliśmy na takich suszonych burakach, na takich siennikach. I tam produkowaliśmy tę gazetkę jeszcze. I wtedy 1 września dostaliśmy rozkaz wyjścia i czekaliśmy dosyć długo na placu Krasińskich. Tam blisko tak. Jak się ta ulica nazywa? Tam, gdzie jest nawet ta tablica..<span style="font-weight: bold;">.Długa.</span> Tak. Na ulicy Długiej, tam gdzie jest tablica poświęcona temu poecie, który zginął...
    </section>
    <section>
        <time>8301</time><span style="font-weight: bold;">Baczyńskiemu. </span> Tak, Baczyńskiemu. To w tym miejscu, pamiętam, że strasznie śmierdziało, dlatego że tam były już trupy, też gdzieś tam pochowane. I tam czekaliśmy dosyć długo, do godziny drugiej w nocy. O drugiej w nocy weszliśmy do kanału i trzeba było bardzo, bardzo... Nawet się pomyliłam i poszłam w stronę Żoliborza. Musiałam zawrócić. Nie wiem, jak to się stało, że ktoś przede mną szybko skręcił i były dwa skręty w lewo i w prawo, i ja poszłam w lewo. I potem mnie tam zawrócono, bo do Śródmieścia miałam iść, a nie na Żoliborz. I szłam tym kanałem i nad ranem znalazłam się na ulicy Wareckiej. Ten kanał był taki śliski bardzo. Te ściany śliskie. I ja byłam, jestem niedużego wzrostu i dzięki temu nie potrzebowałam być schylona, ale kolega, który przede mną szedł, to musiał cały czas schylony iść. I wtedy, pamiętam, że mówiono, że nie wolno mówić, nie wolno było rozmawiać głośno, bo jakby Niemcy usłyszeli, to by zaraz wpuścili jakiś granat do środka, do kanału.
    </section>
    <section>
        <time>8378</time>Tak że musieliśmy zupełnie po cichu iść i doszliśmy po kilku godzinach do ulicy Wareckiej. I tam, jak wyszłam na ulicy Wareckiej, to koledzy, którzy mnie tam przywitali zaraz, powiedzieli: <span style="font-style: italic;">– Twój Romek żyje</span>. Bo on był w innym batalionie. Batalionie „Kilińskiego” w Śródmieściu. Jak myśmy się spotkali, to postanowiliśmy wziąć ślub, żeby razem umierać. Dosłownie. Tak myśleliśmy, że nie przeżyjemy tego. I na Chmielnej ulicy w szpitaliku wzięliśmy ślub 7 września. I wtedy, mimo że Niemcy powiedzieli, że... Znaczy ogłosili, że mogą kobiety z dziećmi wychodzić, że nie będzie bombardowania żadnego, to mimo wszystko było to bombardowanie i myśmy trzy razy musieli do piwnicy uciekać. Schodzić. Dlatego, że groziła nam... To było na Chmielnej w szpitaliku. Bo nie było dostępu do kościoła Świętego Krzyża. Już Niemcy zajęli wtedy kościół Świętego Krzyża. Ale ten ksiądz stamtąd był i ten ksiądz nam wypisał na kartce z notesu.
    </section>
    <section>
        <time>8454</time>I podał nasze prawdziwe nazwiska. Mnie moje, nie Władysława Ciesielska, tylko Krystyna Wiza. Moi świadkowie też byli na fałszywych papierach. Też podał ich prawdziwe nazwiska. I muszę powiedzieć, że zaraz pierwszą noc poślubną spędziłam na barykadzie na Alejach Jerozolimskich. Taki dostałam rozkaz. I potem już byłam na ulicy Marszałkowskiej numer 81. Tam nocowaliśmy i dochodzili inni potem, koledzy. Tak że i mój mąż też tam doszedł do mnie po dwóch dniach, czy trzech dniach i tam spędziliśmy czas aż do końca Powstania. Pod koniec Powstania to nawet robiliśmy takie gawędy na temat, jak zagospodarujemy ziemie zachodnie, między innymi Szczecin. <span style="font-weight: bold;">A na tej Marszałkowskiej i na barykadzie, jeszcze wcześniej w Alejach Jerozolimskich, jaka była pani funkcja, co pani robiła?</span> Byłam nadal łączniczką mojego szefa z departamentu informacji rządu londyńskiego, który był też moim szefem w redakcji pisma W walce. Ten sam, Męclewski.
    </section>
    <section>
        <time>8539</time>On z nami tam był i byłam jego łączniczką, i musiałam załatwiać to, co on mi kazał załatwiać. Jako łączniczka chodziłam po Warszawie. Na Śniadeckich na przykład byłam. Pamiętam doskonale, że jak na tych Śniadeckich byłam, to akurat mi towarzyszył mój mąż, bo wtedy on nie miał zajęcia jakiegoś i dlatego mi towarzyszył, i nie chciał wejść do środka, żeby mi nie przeszkadzać przy tym. Natomiast ja go wciągnęłam na siłę i całe szczęście, bo już nie byłby żył. Dlatego, że wtedy akurat spuścili jakąś bombę i ci wszyscy, którzy byli na podwórzu, i którzy chowali swoich bliskich z tej ulicy, z tego mieszkania, z tego domu, to ci zostali też zabici. <span style="font-weight: bold;">A czy pamięta pani, jak przekraczaliście Aleje Jerozolimskie, żeby przejść z tej strony w okolicach Chmielnej do Śniadeckich? Bo to nie było łatwe. </span>Z Chmielnej ... <span style="font-weight: bold;">Przechodzenie przez Aleje Jerozolimskie, tam...</span> Wtedy, jak ja przeszłam, to było w nocy. To ja tę noc...
    </section>
    <section>
        <time>8605</time>Musiałam tam czekać dosyć długo na przejście, żeby przejść. Ostrzeliwali Niemcy od strony Dworca Centralnego nas w tę stronę, w tę stronę właśnie tam przy Marszałkowskiej i Alejach Jerozolimskich. Tak że ja tam dosyć długo czekałam, zanim mogłam była przejść na drugą stronę i znalazłam się tam nad ranem dopiero. <span style="font-weight: bold;"> A jak się przechodziło Aleje Jerozolimskie? W jaki sposób to było zorganizowane, bo nie przebiegało się po jezdni? </span>Musiałam dosyć długo czekać, aż mi pozwolono przejść i potem przechodziliśmy jakoś. To była druga w nocy.<span style="font-weight: bold;"> Jak pani była przez moment na barykadzie w Alejach Jerozolimskich, to czy pamięta pani, w którym miejscu? Czy to było gdzieś blisko BGK, Kruczej? </span> Na samym rogu, jak się idzie od Chmielnej. Na samym rogu tam. Marszałkowskiej i Alei Jerozolimskich. <span style="font-weight: bold;">Czy pani uczestniczyła tam w jakichś pogrzebach, w grzebaniu jakichś bliskich kolegów czy koleżanek w Powstaniu?</span>
    </section>
    <section>
        <time>8690</time>Muszę powiedzieć, że tej, która 13 sierpnia zginęła w czasie wybuchu tego trotylu, tego czołgu podstawionego przez Niemców, to... Zbierali wszystkie członki w prześcieradła i zakopywali, dlatego że wtedy to były tylko ręce osobno, nogi osobno, korpusy zupełnie osobno. Więc to wszystko zbierali tam. Zginęło około 500 osób wtedy, tego 13 sierpnia, w niedzielę. Na ulicy Kilińskiego. To pamiętam dokładnie. A potem inne to były na Skorupki, na ulicy Skorupki. Tam było bardzo dużo grobów, dlatego że taki „gołębiarz” niemiecki, gdzieś z ulicy Marszałkowskiej wysoko, strzelał do tych przechodzących powstańców tamtędy.<span style="font-weight: bold;"> Zestrzelono go w pewnym momencie?</span> On strzelał.<span style="font-weight: bold;"> A jego w końcu zdjęto?</span> Nie wiem, tego już nie pamiętam, ale w każdym razie bardzo dużo strzelał on właśnie.<span style="font-weight: bold;"> A czym się żywiliście wtedy, w tamtym czasie?</span> To było rzeczywiście bardzo trudno.
    </section>
    <section>
        <time>8761</time>To, co można było zdobyć, tylko to, co się dostało do jedzenia. W każdym razie trochę winka można było dostać gdzieś. Wino było tam na Marszałkowskiej, bo wypili na naszą cześć. Potem zdradzili, że jesteśmy małżonkami. To wypili. I jakoś wino tam było gdzieś u nich, poznajdywali. Ale tak z jedzeniem to był rzeczywiście kłopot wtedy duży. I trzeba było, na przykład... Ponieważ były tylko trzy kobiety w naszej tej grupie, to myśmy na Chmielnej będąc, musiały ugotować jakikolwiek obiad dla powstańców tych z naszej grupy. To myśmy robiły. Właśnie wtedy, pamiętam, że mieli pretensje do mnie, że ja na czas nie zrobiłam obiadu w dniu mojego ślubu. Ale nie wiedzieli o tym, że ja miałam ślub, a ja o tym nikomu nie powiedziałam poza świadkami i dlatego nie... Przepraszałam tylko. I pamiętam, że wtedy to ja miałam tylko trochę mąki kartoflanej i coś jeszcze, nie wiem, co. I miałam z tej mąki kartoflanej zrobić jakieś naleśniki.
    </section>
    <section>
        <time>8838</time>Było bardzo trudno, żeby cokolwiek zrobić. <span style="font-weight: bold;">A jeszcze jakby pani mogła opowiedzieć o tym ślubie. Nie odbył się w kościele, tylko w szpitaliku. Był ksiądz, była pełna msza, tak?</span> Była spowiedź przede wszystkim. Nas wyspowiadano. Najpierw nas ksiądz wyspowiadał, potem jakieś modlitwy odprawił, ale nie cała msza, tylko jakieś modlitwy odprawił i udzielił nam tego ślubu.<span style="font-weight: bold;"> A mieliście obrączki? </span>Nie, obrączki dopiero w Szczecinie. Ja mam obrączkę tutaj z pseudonimem mojego męża. Bo był pseudonim „Gród”. On był „Gród”. Gie, er, ó, de. „Gród”. A ja miałam pseudonim „Iga”. Tak że jego obrączka jest z imieniem „Iga”. Ale to dopiero w Szczecinie. Tam trudno było wtedy mieć. Ani kwiatów nie było, niczego nie było. Ani zdjęcia nie mam, ani jednego. W panterce brałam ślub. Nie można, bo to było wszystko przecież tylko... W tajemnicy. Nawet się innym kolegom nie mówiło o tym. To prywatna sprawa była.<span style="font-weight: bold;"> </span>
    </section>
    <section>
        <time>8905</time><span style="font-weight: bold;">A dlaczego im nie chcieliście powiedzieć?</span> Bo uważaliśmy, że to nie wypada nawet. Że to jest... Jak to? Ślub brać teraz, wszystkim mówić o tym? Że jest tyle różnych wypadków i strat i mówić o ślubie. <span style="font-weight: bold;">A pamięta pani, jak ten ksiądz się nazywał, który wam udzielał ślubu?</span> Nie, ale mogę znaleźć jego nazwisko, bo jakkolwiek... Mój mąż musiał zjeść ten dowód naszego ślubu, dlatego że jak się znalazł w Krakowie, to został zaaresztowany przez Niemców, umieszczony w więzieniu na szlaku (03b; 0:33:12) w Krakowie jako warszawiak, to znaczy jako uczestnik Powstania. I dlatego, żeby nie zdradzić mnie i naszych świadków, musiał zjeść. Bo tylko jego nazwisko było właściwe. A nasze były prawdziwe, ale myśmy mieli kenkarty na inne nazwiska. Więc musiał zjeść to. Dlatego może potem tak chorował na wrzód żołądka. Że zjadał... Kilka razy już mu się zdarzyło. Jak pracował przed Powstaniem też.
    </section>
    <section>
        <time>8978</time>Że jak Niemcy robili kontrolę na przykład w pociągu za czymś, to też musiał czasami zjeść coś. I on się tam dostał, i dlatego nie mieliśmy zaświadczenia ślubu. I przyjechaliśmy do Szczecina, nie mając żadnego zaświadczenia, że jesteśmy małżeństwem, ale wszyscy nas uznali za małżonków. I dopiero w 1946 roku pojechaliśmy do Warszawy. Ale dlaczego? Ja przyszłam do domu, bo byłam w komendzie chorągwi żeńskiej i mężowi mojemu powiedziałam: <span style="font-style: italic;">– Słuchaj, ja muszę jechać do Warszawy, bo jestem wydelegowana na zlot harcerstwa.</span> A on powiedział: <span style="font-style: italic;">– A ja też muszę jechać do Warszawy, bo jestem delegowany przez komendę męską.</span> I obydwoje pojechaliśmy do Warszawy właśnie w dwa lata po ślubie. W dwa lata po ślubie już, bo w 1944 był ślub, a to był 1946 rok. I pojechaliśmy, weszliśmy do kościoła właśnie Świętego Krzyża. I mszę świętą odprawiał ten ksiądz, który nam udzielał ślubu. Uśmiechnął się, idąc od ołtarza, zaprosił nas do zakrystii i wypisał nam nowe zaświadczenie.
    </section>
    <section>
        <time>9054</time>Bo powiedzieliśmy... On nas doskonale pamiętał i jeszcze powiedział: <span style="font-style: italic;">– Macie szczęście, bo za tydzień jadę w misji do Harbinu </span>(03b; 0:35:07). Do Harbinu (03b; 0:35:09) został wydelegowany. <span style="font-weight: bold;">Czy pani pamięta, jak była ubrana w Powstaniu? </span>Tak, miałam panterkę na sobie i spódniczkę, którą mi tam wyszukali. Bo wtedy, kiedy ja już nie mogłam wrócić do swojego domu, to byłam w sukience bez rękawów, bo było bardzo ciepło na początku sierpnia. I potem mi postarali się o tę niemiecką panterkę, w tym chodziłam i tak miałam ślub. I jakąś spódniczkę. A mąż miał taki jakiś granatowy też drelich tylko.<span style="font-weight: bold;"> A kwaterowaliście gdzie? Jak mogliście zejść z barykady czy nie wykonywać pracy łączniczki, to spaliście w jakimś budynku?</span> Mówiłam, na Marszałkowskiej 81. Na piętrze dała nam pokoje jakaś pani, która tam mieszkała. A pamiętam, jak trudno było pójść po wodę.
    </section>
    <section>
        <time>9131</time>Do jakiejś studni chodziło się, w kolejce po wodę... Kiedyś właśnie straciły życie kobiety, które po wodę poszły. Tam. Cywile to byli nawet. I stracili życie, to pamiętam, właśnie tam, na tej... A nocowaliśmy na takich materacach, na takich siennikach, nie materacach i jeden przy drugim. Jedna osoba przy drugiej, tak. <span style="font-weight: bold;">Jak wyglądał koniec Powstania? Jeśli mogłaby pani opowiedzieć, jak wyszliście z Warszawy już po kapitulacji?</span> Myśmy szli pieszo do Pruszkowa jako cywile. Musieliśmy zdjąć... Ja musiałam zdjąć tę panterkę i gdzieś mi tam postarano się o jakiś sweterek. I poszłam po cywilnemu. Szliśmy pieszo do Pruszkowa. <span style="font-weight: bold;">A czy przechodziliście koło placu Politechniki?</span> Tak. <span style="font-weight: bold;">A Bora-Komorowskiego widzieliście wtedy? </span> Nie pamiętam w tej chwili. Może tak, może tak.<span style="font-weight: bold;"> I doszliście do Pruszkowa, tak? Pieszo? Tam was umieszczono w obozie, tak?</span>
    </section>
    <section>
        <time>9203</time>Tak. Najpierw byliśmy w tym obozie, ale znowu tajna organizacja zadziałała w ten sposób, że mojego męża zatrudniono jako tego, który wynosi chorych na noszach i już nie wrócił. Ale dali mi wiadomość, w którym miejscu on będzie w Brwinowie. A potem, jakieś dwa dni potem mnie zwolniono w taki sposób, że polski lekarz, razem, jako tłumacz, z niemieckimi lekarzami kwalifikował do wysłania do pracy do Niemiec. I ten był też powiadomiony, ten lekarz, że ma mnie uchronić, i on to zrobił, bo powiedział, że ja się absolutnie nie nadaję do niczego, że mam taką i taką ciężką chorobę. Tak powiedział im i dlatego mnie wypuścili Niemcy. <span style="font-weight: bold;"> I pani poszła do Brwinowa.</span> I ja poszłam do tego Brwinowa, znowu tam, gdzie wiedziałam, gdzie mam się zgłosić. I w tym Brwinowie najpierw zanocowaliśmy razem w takiej willi, w której kiedyś był jakiś pianista warszawski, ale już teraz nie pamiętam, jakie nazwisko. Najpierw tam.
    </section>
    <section>
        <time>9279</time>A potem mąż mój pojechał do Krakowa szukać matki i siostry. I właśnie tam musiał zjeść ten nasz, to zaświadczenie ślubu. A ja jeszcze zostałam. I ja spisywałam właśnie moje... Na życzenie tego Serwańskiego, który wcześniej z Warszawy wyszedł, już 13 sierpnia i uciekł tam Niemcom. I on zbierał właśnie takie zaświadczenia o życiu ludności cywilnej w Warszawie, między innymi ode mnie też. I wydał to dopiero w 1963 roku. <span style="font-weight: bold;"> I z Brwinowa mąż pojechał do Krakowa, tam go aresztowano, a pani wróciła do Poznania, tak? </span>Nie, ja też pojechałam do Krakowa do męża. Też pojechałam. Później ja pojechałam do Krakowa. Spotkaliśmy się w mieszkaniu takiego, który był potem... To był pan Kuglin. Przed wojną był w Poznaniu jako wydawca. I on właśnie tak poznańskich tych wysiedleńców bardzo często przyjmował. Tak że to był taki łącznikowy dom. (03b; 0:40:00) Tak że ja wiedziałam, gdzie mam się zgłosić.
    </section>
    <section>
        <time>9357</time>Właśnie u tego Kuglina, bo jego córka to była moja koleżanka. On nawet potem, ten Kuglin, był chrzestnym mojego pierworodnego syna. Bo on z Poznania był. Jego córka była moją koleżanką, tylko niestety zginęła w czasie wojny. Ale raczej umarła, nie zginęła.<span style="font-weight: bold;"> A pani jak udało się uniknąć aresztowania wtedy w Krakowie?</span> Ja w Krakowie, jak przyjechałam, to jakoś mnie nie aresztowali. Akurat wcześniej tylko mojego męża zaaresztowali, a mnie wtedy nie. Ja, po cywilnemu ubrana dziewczyna. To przecież nie wszystkich... Skąd mogli wiedzieć, skąd ja jestem? Czy jestem powstańcem? Nie mogli wiedzieć tego, że ja jestem powstańcem. <span style="font-weight: bold;">A o mężu wiedzieli? On też na pewno był w cywilnych już ciuchach.</span> Też był w cywilnym, ale jego od razu... On był wcześniej ode mnie tam i jego od razu zabrali. Na ulicy go aresztowali. Widocznie była taka łapanka na ulicy jakaś, a jak ja przyjechałam, nie było wtedy. Ja przyjechałam później. <span style="font-weight: bold;"> I po tym aresztowaniu pani...?</span>
    </section>
    <section>
        <time>9430</time>Ja już byłam... Tak, ale tam tajna organizacja znowu męża też wyratowała z tego więzienia. Tam długo nie siedział. Nie, bo też tajna organizacja jakoś tak... Wszędzie działali Polacy, gdzie mogli tylko. I też go tam uratowała, stamtąd. Pod jakimś, już nie pamiętam, pretekstem go wyprowadzili, że ma coś tam robić. Coś tam innego, jakąś pracę i potem już tam nie wrócił. <span style="font-weight: bold;"> I z Krakowa gdzie trafiliście? </span> Do Czernichowa. To jest pod Krakowem. Czernichów, taka wioska. I tam była właśnie moja teściowa i moja szwagierka, i dlatego myśmy tam też pojechali. I tam w jednej izbie mieszkaliśmy przez kilka miesięcy, przez zimę.<span style="font-weight: bold;"> I tam dotrwaliście końca wojny?</span> Nie, dlatego że mój mąż... To znaczy jak Rosjanie weszli... I oni bardzo wcześnie weszli do Krakowa, i dlatego Kraków się uratował, bo Niemcy nie zdążyli zbombardować. To wtedy mój mąż pieszo wybrał się do Poznania. Pieszo szedł do Poznania razem nawet z moim kuzynem, który akurat też poznaniak, a mieszkał gdzieś niedaleko Czernichowa.
    </section>
    <section>
        <time>9518</time>I oni tam się wybrali razem pieszo, żeby wrócić szybko do Poznania. A to było jeszcze bardzo niebezpieczne. A mnie, znowu też ten Kuglin właśnie, jakoś tak zorganizował z Krakowa, że mnie zabrano do Katowic, do mojego wujka. I ja u tego wujka przesiedziałam trochę w Katowicach, a potem od marca byłam w Poznaniu. Od marca. A w styczniu, już w styczniu mój mąż był w Poznaniu. Pieszo szedł. I on, jak przyjechał do Poznania, to w tym czasie Rosjanie walczyli z Niemcami i spalili ich willę jako poniemiecką. A to dlatego, że tam Niemcy mieszkali jako <span style="font-style: italic;">Baltendeutsche </span>i wysiedlili rodzinę męża całą. A Rosjanie to jako poniemiecką zniszczyli. Bo była wtedy wojna między Rosjanami a Niemcami o Poznań. <span style="font-weight: bold;">A pani z kolei obserwowała wkroczenie Rosjan do Krakowa, tak?</span> A ja wtedy byłam..<span style="font-weight: bold;">.Czernichów, przepraszam</span>. Ja byłam najpierw w tym Czernichowie, a potem właśnie ten Kuglin znowu zorganizował mi… i samochodem jakimś zabrali mnie do Katowic. I w tych Katowicach u wujka mojego, tego Ślązaka, doktora Piechaczka, który potem był starostą w Opolu. Bo on z Opola pochodził, a w Dachau siedział też...
    </section>
    <section>
        <time>9615</time>Ja byłam na ulicy Plebiscytowej w Katowicach i czekałam na mojego męża. On po mnie przyjechał w marcu. 13 marca chyba znalazłam się w Poznaniu. Przyjechałam do Poznania. <span style="font-weight: bold;">I to był pierwszy raz, kiedy mamę pani spotkała, od...?</span> Tak, tak. To po półtora roku, bo ja w 1943 w czerwcu wyjechałam, a w 1945 w marcu, na początku znalazłam się... Więc prawie dwa lata. <span style="font-weight: bold;">A mama w ogóle miała jakieś informacje o tym, co się z panią dzieje? </span>Tak. Miała informacje. Na ulicy Tamce w Warszawie była rodzina Putzów. Tego właśnie księdza kanonika Putza, potem błogosławionego, tego, który w Dachau zginął. Tego mojego wujka była siostra. Dwie siostry, Wiktoria i Jadwiga. Ja stąd nawet wzięłam ten... „Iga”. Bo na nią mówiłam ciocia Iga. To wzięłam ten pseudonim, bo lubiłam bardzo tę ciotkę. To była siostra tego księdza. Jedna i druga. Na Tamce. Zresztą nawet korespondencja przychodziła na Tamkę do mnie, nie tam na Leszno. Od matki mojej.
    </section>
    <section>
        <time>9693</time>To ja znalazłam się w Poznaniu dopiero 13 marca.<span style="font-weight: bold;">I z Poznania wyjechaliście do Szczecina, tak?</span> To mąż wyjechał do Szczecina w lipcu. On jeździł po całych Ziemiach Odzyskanych. Najpierw nazywały się te ziemie postulowanymi, potem odzyskanymi. On jeździł po całym... i właśnie to pismo Sprawy zachodnie wydawał. Na marnym papierze, ale mam jeszcze to. Bardzo ciekawe. Bo nawet pod pseudonimami pisał, dlatego że on wszystko właściwie redagował. Więc dawał każdy artykuł pod innym pseudonimem i pisał o tych ziemiach. Interesował się bardzo nimi. I ponieważ nie mielibyśmy gdzie w Poznaniu mieszkać, to właściwie nie wiedzieliśmy, gdzie zamieszkamy. Czy na przykład w Opolu, czy w Gdańsku, czy gdzie? Ale zdecydował właściwie pan Piotr Zaremba, który był takim sąsiadem przed wojną rodziny Łyczywków i którego młodszy brat, który w Wolnej Europie pracował w Monachium, był kolegą szkolnym z tej samej klasy mojego męża.
    </section>
    <section>
        <time>9780</time>I on namówił jego do tego, żeby był radcą prawnym już w Szczecinie. Ponieważ jeszcze zdążył zrobić egzamin adwokacki w Poznaniu, ostatni, tak żeby został już adwokatem, to (miał i ekonomię, i prawo skończone przed wojną) został tu adwokatem. I pierwsza kancelaria adwokacka to była na ulicy Rajskiego przez właśnie mojego męża. I pierwszym radcą prawnym urzędu miejskiego był. I już w lipcu był w Szczecinie. Ja natomiast dopiero w październiku, bo musiałam syna urodzić w Poznaniu. I nawet pamiętam, że mąż wtedy był w Poznaniu, a ja, ponieważ znałam dobrze tę stenografię, to jemu pozwy do sądu robiłam, też stenografowałam i przepisywałam na maszynie. A jak on poszedł do sądu, to ja w tym czasie zaczęłam mieć bóle porodowe i moja matka ze mną poszła pieszo na ulicę Polną w Poznaniu do szpitala, gdzie urodziłam syna. A mąż wrócił i nie zastał mnie w mieszkaniu, tylko moja matkę i mówi: <span style="font-style: italic;">– A gdzie jest Krysia?</span>
    </section>
    <section>
        <time>9871</time><span style="font-style: italic;"> Miała mi pozew napisać przecież. Gdzie ona jest?</span> A moja mama mówi: <span style="font-style: italic;">– Nie mogła ci pozwu napisać, bo ci syna urodziła.</span> Tak to szybko poszło.<span style="font-weight: bold;"> I przyjechała pani tutaj, do Szczecina, i zamieszkaliście w tym domu, w którym teraz jesteśmy, czy to...?</span> Nie, nie. Mieszkaliśmy najpierw na Polonii Zagranicznej. Się nazywała ta ulica, teraz ulica Rajskiego 23. Tam jest tablica ku czci męża mojego, na rogu. I tam najpierw. Potem byliśmy w willi na ulicy Armii Czerwonej, dlatego że moja teściowa, która była bardzo energiczna, zapędziła Niemców tutaj do pracy i odnowili ten dom trochę. Bo też i meble tu sprowadzała ona z innych mieszkań zrujnowanych. I wtedy zamieszkaliśmy na ulicy Armii Czerwonej 17a, bo tutaj było bardzo niebezpiecznie wówczas. Przecież ci maruderzy rosyjscy napadali. Potem nawet z Werwolfu Niemcy też byli. Tutaj było bardzo niebezpiecznie. Na początku to tu było mało Polaków, a koło 70 tysięcy Niemców nawet było tutaj.
    </section>
    <section>
        <time>9955</time>Zresztą Szczecin dwa razy opuszczał prezydent miasta. Opuszczał dwa razy Szczecin. Niemcy wracali tutaj. Wracali Niemcy jako zarządcy Szczecina. Tak że tu było bardzo niebezpiecznie. Ja dopiero w październiku przyjechałam tutaj. W koszyku dziecko razem z moją matką przywiozłam. I przez okno wkładałam, bo takie tłumy ludzi pchały się tutaj na zachód wtedy. To było na początku, chyba 7 października. Wtedy pierwszy numer Kuriera Szczecińskiego się ukazał. Wtedy właśnie. Tak że przez 15 lat mieszkaliśmy na Armii Czerwonej. Oczywiście nam potem dokwaterowali takich ze wschodu przesiedleńców, tak że to nie było bardzo ciekawe tam. I potem nas wyrzucili. Jednych i drugich. W tej chwili tam jest przedszkole. A nam kazali opuścić to. I szczęśliwie dostaliśmy to od kogoś, kto już był właścicielem i przejęliśmy jego raty spłacania tego. To był taki profesor, lekarz, który został do Warszawy przeniesiony i akurat był męża mojego klientem i powiedział o tym.
    </section>
    <section>
        <time>10040</time>Tak że odkupiliśmy od niego prawa mieszkania tutaj, spłacaliśmy raty. <span style="font-weight: bold;">Czy wiecie coś o poprzednich właścicielach tego domu? Jakąś historię jego udało się poznać?</span> Tak. Niemka, która tutaj mieszkała, w tym domu, przyjechała raz tutaj autobusem z Niemcami. Zatrzymała się przed moim domem i zapukała, zadzwoniła do mnie. Już mąż nie żył wtedy. Ja ją wpuściłam tutaj, do domu i porozmawiałam z nią. I ona zupełnie miała inne wyobrażenie... Ja musiałam dopiero jej powiedzieć, co to wszystko znaczy, dlaczego myśmy się tutaj znaleźli i tak dalej. I ona potem mieszkała... Wyprowadziła... Ona już wcześniej była przeniesiona przez Niemców, bo jej ojciec zdaje mi się... Czy to był ojciec? Chyba tak. Chyba był też jakimś kapitanem statków czy coś. W każdym razie oni byli przesiedleni przez Niemców wcześniej, którzy się bali. Oni byli tutaj przeniesieni stąd… To nie Polacy ich wyrzucili, tylko oni sami się wyprowadzili wcześniej.
    </section>
    <section>
        <time>10119</time>I ona wtedy się zatrzymała, i ze mną rozmawiała, i nawet byłyśmy w kontakcie. Ja jej wszystko opowiedziałam. Oczywiście ona zupełnie nie miała pojęcia, dlaczego i tak dalej. Tak że wysłuchała tego wszystkiego, dlaczego my tu jesteśmy. I potem gdzieś pod Kilonią mieszkała, i była ze mną w kontakcie nawet. I utworzyli tam jakiś klub tych szczecinian. Niemcy utworzyli sobie klub szczecinian i w tym miejscu się zbierali, i ona moje listy czytała. Bo ja jej dużo listów pisałam, w których jej wszystko, o całej historii wojny polsko-niemieckiej pisałam jej, żeby wiedziała, dlaczego myśmy się tu znaleźli.<span style="font-weight: bold;"> A czy Szczecin był bardzo wtedy zrujnowany, jak pani tu przyjechała?</span> Co najmniej 60 procent było w ruinach. Bardzo dużo, dlatego że tu były takie naloty alianckie, które jako niemieckie miasto zniszczyli. <span style="font-weight: bold;">Do 1948 roku we względnym pokoju udało wam się żyć. W spokoju. Dopiero... To był rok 1948 czy 1949, kiedy aresztowano męża i panią? </span>No tak, na początku to było tak dosyć spokojnie o tyle, że na przykład mogło powstać Towarzystwo Polsko-Francuskie w 1947 roku.
    </section>
    <section>
        <time>10213</time>Ja miałam już skończoną romanistykę stąd dojeżdżając. Zresztą ja prowadziłam pierwszą wypożyczalnię książek w Szczecinie obok mojego męża kancelarii. W jednym pokoju on przyjmował klientów, a w drugim pokoju ja prowadziłam wypożyczalnię książek polskich. Ponieważ książek polskich nie było w Szczecinie, więc ja i mój mąż, obydwoje, jeżdżąc do Poznania, on na jakieś rozprawy, a ja dlatego, że kończyłam romanistykę, to przywoziłam książki polskie. Prowadziłam bardzo ładną kartotekę. Mam ją gdzieś, tylko musiałabym na strychu znaleźć. (03b; 0:55:00) I zbierałam książki znalezione na ulicach, a wyrzucone przez Polaków, którzy nie znali języków obcych. Tak że miałam tam książki i niemieckie, i francuskie, i angielskie, i przede wszystkim polskie. Te, które sprowadzałam sama. A tamte zbierałam na ulicach, wyrzucane. I miałam takich stałych wypożyczających. A jeżeli mi na czas nie oddali, to ja na takim półwyścigowym rowerku jeździłam i odbierałam im, dlatego że polskich książek nie było.
    </section>
    <section>
        <time>10291</time>Mam zakładki, które miałam wtedy wydrukowane. Nazywała się Logos, ta moja wypożyczalnia. I ja odbierałam. Na przykład taki był z rikszą, który przed dworcem... Rozwoził ludzi potem rikszą. I ten był też moim stałym wypożyczającym książki polskie. To ja do niego jechałam na rowerze i mówiłam: <span style="font-style: italic;">– Niech mi pan odda książkę, bo mam następnego kandydata, który chce tę książkę polską przeczytać.</span> <span style="font-weight: bold;">Ale to była jakaś działalność...? </span> Społeczna.<span style="font-weight: bold;"> Całkowicie, tak?</span> <span style="font-weight: bold;">Społeczna?</span> Całkowicie społeczna, którą ja robiłam dlatego, że mi to odpowiadało. <span style="font-weight: bold;">A skąd pomysł na nazwę? Logos?</span> Nie wiem, dlaczego właśnie tak myśmy wymyślili to. Ale żałuję, że tej kartoteki nie mogę pokazać, bo musiałabym szukać. Ale tutaj przyjechała Niemka, Kristiane Reuters z Berlina z Kreuzbergu. Ta dzielnica Kreuzberg miała takie towarzystwo przyjaźni z Polską na początku. Ponieważ ja znałam niemiecki, to ja do urzędu miejskiego z nią chodziłam, tłumaczyłam ją.
    </section>
    <section>
        <time>10363</time>Bo ona oficjalnie przyjeżdżała, bo chciała nawiązywać kontakt, taki jak gdyby przyjaźni polsko-niemieckiej po wojnie tutaj. Ale to było późno, już po śmierci mojego męża. W latach 90. , po przełomie. I ona wtedy przyjeżdżała tutaj, i jak zobaczyła tę kartotekę, to mówi: <span style="font-style: italic;">– Jak to? Przecież pani tyle wycierpiała w czasie wojny i tyle przeżyła. I pani ma niemieckie książki tutaj? Wypożyczała? </span>Ja mówię:<span style="font-style: italic;"> – A co ma Goethe wspólnego z Hitlerem? </span>Ja też i Goethego studiowałam i też mogę nawet powiedzieć po niemiecku niektóre fragmenty tego, co on pisał, bo mnie to interesowało. Potem miałam w Berlinie w 1997 roku trzy różne wystawy w różnych miejscach. Mnie zaproszono w 1997 roku. I właśnie w takiej Stadtbibliothek Kreuzberg (to jest taka biblioteka książek, wypożyczalnia) miałam też prelekcję, i ona to pokazała. Mówi:<span style="font-style: italic;"> – Popatrzcie, jak to ona potrafiła niemieckie książki też wypożyczać wtedy.</span> I potem mnie się pytali Niemcy, tamtejsi słuchacze:<span style="font-style: italic;"> – Jak to się stało, że pani tak po niemiecku dobrze mówi?</span>
    </section>
    <section>
        <time>10443</time>A ja najpierw chciałam powiedzieć, ale trochę zmieniłam... Bo najpierw chciałam powiedzieć, że jak wyście wkroczyli do Poznania, to wszędzie było napisane ? (niem.; 03b; 00:58:19) albo <span style="font-style: italic;">nur für Deutsche</span> i tak dalej, ale powiedziałam tylko <span style="font-style: italic;">die Nazis</span>, że jak hitlerowcy wkroczyli. Die Nazis, to po niemiecku, wkroczyli, a nie Niemcy. Bo oni taką wykazywali przyjaźń dla Polski wtedy. Prosili o moje... Nawet wystawiłam ruiny Szczecina też w jednym... To było muzeum jakieś, które mnie... Potem Instytut Polski w Berlinie też był. On też wystawiał moje różne rzeczy. Tak w jednym roku to miałam. Teraz też miałam w lipcu, też w Niemczech. Też w Berlinie miałam wystawę. Też mnie zaprosili. <span style="font-weight: bold;">Bo pani od kiedy zaczęła chodzić po mieście i fotografować te fragmenty zburzone tego miasta? I nie tylko, jak sądzę, zburzonego? W latach 50. czy wcześniej? </span> Tak. W 40. latach to tylko fotografowałam moje dzieci, ale też na tle ruin.
    </section>
    <section>
        <time>10507</time>Bo przecież tym moim baby boxem, tym moim aparacikiem fotografowałam najpierw. To od razu fotografowałam. I dom przy tej okazji, i ruiny przy tej okazji też sfotografowałam. Nawet mam takie jedno zdjęcie bardzo ciekawe. Na tej samej ulicy Armii Czerwonej były wyścigi motocyklowe, a ludzie sobie zrobili widownię tego na ruinach. Na pierwszym piętrze, na drugim piętrze. Weszli tam i stamtąd oglądali wyścigi motocyklowe. Mam to na zdjęciach. Nawet wtedy. Ale dopiero tak bardzo poważnie zainteresowałam się już innym aparatem fotografując, bo miałam i leicę potem, i prakticę. To fotografowałam w latach 50. i nie tylko Szczecin, ale całe Pomorze Zachodnie razem z takim, który redagował foldery o Pomorzu i mnie zabierał do fotografowania całego Pomorza Zachodniego. I Szczecin, oczywiście, też. Wszystkie ruiny Szczecina i tak dalej. To mam wszystko pofotografowane.
    </section>
    <section>
        <time>10580</time><span style="font-weight: bold;">To był doktor Piskorski, tak? </span> Tak, Czesław Piskorski. On był też więziony przez Niemców i wrócił tutaj prawie w tym samym roku, co myśmy wrócili. I „Polskie pismo i książka” też on redagował. Działał z moim mężem też. <span style="font-weight: bold;">Chciałem zapytać o ten okres do aresztowania. Czy pani pamięta zmiany polityczne, które wtedy zaszły? Referendum, pierwsze wybory? </span> Rok 1946. To ja skończyłam tę romanistykę. Jak wróciłam tutaj, zaraz mnie... W 1947, 1948 roku uczyłam francuskiego jako lektor języka francuskiego w szkole inżynierskiej. To taki początek był Politechniki Szczecińskiej. To się nazywała Wyższa Szkoła Inżynierska. I tam uczyłam języka francuskiego, byłam lektorem języka francuskiego i nawet mam jakieś dokumenty, znalazłam teraz, gdzie pisano, jaki mam program i co uważam. Jak powinno się wykładać język francuski w szkołach takich jak politechnika i tak dalej.
    </section>
    <section>
        <time>10662</time>Wtedy miałam studentów starszych ode mnie nawet, dlatego że niektórzy stracili te pięć lat wojny i nie studiowali, nie mogli studiować albo byli w obozach, albo coś. I któryś student w czasie mojego wykładu spadł na ziemię, bo zasnął i upadł na ziemię. A drugi kolega mówi:<span style="font-style: italic;"> – Pani profesor, niech pani mu wybaczy, ale on ma żonę i dwójkę dzieci, i w nocy czasami nie śpi. </span>Takie były wtedy czasy. Wtedy można było języka francuskiego uczyć, odwiedzać pana Leguebe. To już był drugi konsul. Bo pierwszego nie znałam, tego konsula, bo on bardzo szybko zmarł, zresztą tutaj w szpitalu. Zachorował na raka czy coś. W każdym razie ja drugiego dopiero poznałam, pana Leguebe, który był... Poproszono, żebym zrobiła z nim wywiad. To znaczy któreś czasopismo powiedziało, że: <span style="font-style: italic;">– Pani zna francuski, niech pani zrobi z nim wywiad.</span> I nawet wydrukowali ten wywiad tak częściowo po francusku, początek, a potem po polsku.
    </section>
    <section>
        <time>10738</time>I od razu mi powiedział, ten Francuz: <span style="font-style: italic;">– Proszę pani, ja już rozmawiałem z panem prezydentem Zarembą i pragniemy utworzyć Towarzystwo Przyjaźni Polsko-Francuskiej.</span> I rzeczywiście od razu powstało. Ja zostałam sekretarzem tego Towarzystwa. Pan Piotr Zaremba prezesem był. I myśmy bardzo często bywali w tym konsulacie. To tutaj na ulicy Wielkopolskiej. I on zapraszał nawet tych właśnie, takich czynnych z zarządu, razem z małżonkami do konsulatu. I ja potem też się chciałam jakoś zrewanżować, to zaprosiłam do siebie tych z konsulatu, i nasze Towarzystwo. Tak że tam było chyba z 50 osób wtedy, bo w tym mieszkaniu były duże bardzo pokoje na dole. Zaprosiłam też. Był wicekonsul i był ten pan. Ale ja lubiłam przede wszystkim tego pana Leguebe, który był konsulem. On był bardzo człowiekiem życzliwym Polakom.
    </section>
    <section>
        <time>10814</time>Poza tym przynosił mi książki, dawał. Tak że mogłam z tych książek... Albo przynosił, albo pożyczał. Do siebie zapraszał też. Tak że nam pomagał jako Towarzystwu Polsko-Francuskiemu. Ale w międzyczasie stosunki się ochłodziły między Polską a Francją i jak nadszedł ten rok właśnie 1949, to już u nas nie było tego Towarzystwa. Nie było czynne to nasze Towarzystwo. Duże trudności były. Zresztą ja musiałam akurat wyjechać do Poznania i cztery miesiące siedziałam w Poznaniu z powodu drugiego dziecka, które... Tutaj nie było kliniki pediatrycznej. I tam do profesora Jonczera, i tam siedziałam. I w tym czasie właśnie przyjechał tutaj ten Robineau, którego ja osobiście zupełnie nie znałam, ani mąż nie znał. A mimo wszystko w 1949 roku przyszli tutaj ubiści i do mnie... To znaczy w tamtym mieszkaniu to było. I akurat nie było mojego męża w domu, bo on miał jakieś wykłady w Polskiej YMCA chyba.
    </section>
    <section>
        <time>10882</time>A to był rok 1949, listopad. I ja chciałam go ostrzec szybko, ponieważ przyszli ci... Kilka osób to było z tych... To ja chciałam mojego męża ostrzec jakoś i do telefonu biegłam, ale oni od razu za mną i oczywiście unieruchomili mi telefon, i nie mogłam tego zrobić. W międzyczasie mąż przyszedł i potem oni tak... Ja miałam swój pokój osobny i biureczko, i tak dalej. To oni wszystko mi kontrolowali i nawet nie tylko, że zabrali i pochwalili mnie, że mam taki porządek. Wszystkie listy w sprawie Towarzystwa i od konsula zaproszenia, i wszystko miałam, i mój wywiad z konsulem, i tak dalej. To wszystko zabrali mi. A ponieważ nie były to widocznie osoby wykształcone, ci panowie z UB, więc nawet wyrywali faksymile z książek Wiktora Hugo. Nawet jako listy i dowód szpiegostwa na rzecz Francji. To, co Wiktor Hugo napisał. Zresztą on był wielkim przyjacielem Polski. Akurat ja zrobiłam później już... takie miałam i referaty, i opracowania, i w Paryżu, i tutaj. Francuzi – przyjaciele Polski w XIX wieku.
    </section>
    <section>
        <time>10968</time>W międzyczasie męża mojego wzięli. Kazali mi podpisać protokół. To znaczy protokół tego, że zrobili aresztowanie męża mojego, to ja musiałam podpisać nawet to. I ja od razu wiedziałam, że to był pan Michał Rubin, bo przeczytałam to wtedy. Wzięli mojego męża i zabrali go na ulicę Małopolską. W okropnych warunkach tam był trzymany przez trzy i pół miesiąca. W okropnych warunkach. Mnie wzięli następnego dnia od razu. Dlatego, że zostawili mnie najpierw pod opieką takich ubistów dwóch, ale ja nie miałam niczego do jedzenia dla nich, nie dałam. A poza tym zimno było, bo akurat centralne ogrzewanie wysiadło. Oni wobec… A mój syn, ten malutki... On miał wtedy trzy lata, cztery może. To on im kazał bajki opowiadać, tym ubistom, bo nie wiedział, kto to jest. A bo ten jeden pokój był ogrzewany takim specjalnym piecem, więc tam było ciepło. Więc oni sobie poszli rano, a ja w tym czasie wybiegłam do kościoła i innym wyjściem kościoła wyszłam, i zawiadomiłam innych znajomych (to była niedziela), żeby do mnie nie przychodzili. Bo to niedziela była.
    </section>
    <section>
        <time>11055</time>Żeby do mnie nie przychodzili, żeby ich nie aresztowali. Jak wróciłam, to oczywiście tego wieczora mnie zaaresztowali za to, że też uciekłam. Oni nie wiedzieli, gdzie ja byłam czy coś. Ale mnie zabrali wieczorem też. Ale po jednej dobie mnie wypuścili. I trzymali mnie cały czas na takim krzesełku, i musiałam zeznawać przez całe 24 godziny ciągle to samo, w kółko mówić i tak dalej. Potem mnie następnego dnia wypuścili z powodu dzieci. Bo tak to musieli tam pilnować dzieci jeszcze. Jak wróciłam, to już potem byłam tylko obserwowana przez nich. To wiem, że zawsze byłam obserwowana. Ja to czułam, że za mną chodzą gdzieś. Ale chodziłam do męża. Bo można było raz w tygodniu dać dwa pudełka papierosów i jedną cebulę. Tylko raz w tygodniu można było więźniom dać. W strasznych warunkach tam... Na jednym materacu trzy głowy, a całe ciała były... Tylko na podłodze leżały. A czwarty nocował na kiblu takim. Siedział tylko, nie miał miejsca. <span style="font-weight: bold;">To pani o tym mówiła i o tych papierosach później.</span>
    </section>
    <section>
        <time>11144</time>Tak. <span style="font-weight: bold;">Ja chciałem zapytać, jak się skończyła ta sprawa dla was.</span> To znaczy o tych papierosach mówiłam już? <span style="font-weight: bold;">Tak. I o tym, że pani odnalazła Rubina w mieście, też pani opowiedziała. To było bardzo ciekawe. </span> Ja byłam u niego, tak. Ale to ja już opowiadałam, tak?<span style="font-weight: bold;"> Tak. A ja chciałem zapytać, jak się skończyła dla was ta sprawa. To znaczy, jaki był...? </span>Jaki był rezultat tego… Więc tak. Mąż tam siedział przeszło trzy i pół miesiąca. Ja zresztą potem się postarałam o takie zaświadczenie, że mąż jest bardzo chory i musi mieć to czy tamto jeszcze jako jedzenie. Bo rzeczywiście on był bardzo chory. Postarałam się o to i żebym mogła mu dawać jakieś sucharki chociaż do jedzenia. Jakieś sucharki i coś mi pozwolili... Jabłka dokładać, zdaje mi się. Ja te sucharki specjalnie... I się postarałam o to, dlatego że ten profesor z Poznania, zresztą też o nazwisku Wiza, dał mi takie zaświadczenie, że badanie było wtedy i wtedy przeprowadzone, że powinien dostawać.
    </section>
    <section>
        <time>11218</time>Tak że ja mogłam potem raz w tygodniu dostarczać trochę więcej i chodziłam tam zawsze z moim synem. Na sankach woziłam to i im oddawałam. A do tego, który nas aresztował, a którego nazwisko utkwiło mi w pamięci, Michał Rubin, to poszłam, bo w ewidencji ludności znalazłam jego adres... <span style="font-weight: bold;">Tak. To pani o tym mówiła, tak. A męża wypuszczono, tak?</span> Męża wypuszczono po trzech i pół miesiącach dopiero. I wrócił w lutym. W lutym wrócił, niespodziewanie zupełnie. Nie przypuszczałam, że wróci. Wypuścili go. Właściwie, ja myślę, że ta sprawa Robineau to był właśnie taki pretekst dlatego, że mąż był w opozycji w stosunku do komuny, tak jak i ja. Byliśmy... Wiadomo było, wiedzieli o tym, że myśmy w AK byli i tak dalej. Więc właściwie to była tylko taka, przypuszczam... Takim pretekstem była ta sprawa Robineau. Myśmy go w ogóle nie znali, tego pana Robineau.<span style="font-weight: bold;"> A pozwolili mężowi wykonywać zawód prawnika?</span> Potem, jak wrócił? <span style="font-weight: bold;">Tak.</span> Tak.
    </section>
    <section>
        <time>11296</time>Potem, po jakimś czasie mógł. Po jakimś czasie. To trwało jeszcze trochę, dlatego że trzeba było z Naczelną Radą Adwokacką uzgodnić i tak dalej. Ale w każdym razie mógł potem prowadzić. <span style="font-weight: bold;"> I mąż od początku bronił w takich procesach, w których byli...?</span> Tak. Milczanowskiego potem też, co prawda. Zawsze tym z Solidarności pomagał bardzo, wszystkim tym internowanym pomagał też. Nawet jeździł do nich. Bo jak byli aresztowani gdzieś indziej, nie w Szczecinie, to jeździł do nich też. Tak że był zawsze po ich stronie. <span style="font-weight: bold;"> A chciałem się zapytać o YMCA w Szczecinie. Do którego roku ona działała? </span> Tego panu nie powiem. Ja tam nie byłam taka czynna. W tym mąż był, owszem. Ja tylko pamiętam, że na 25-lecie Polskiej YMCA w 1948 roku zrobiono nam wystawę ogólnopolską i tam się znalazły moje zdjęcia. Ale ja z tego korzystałam i w 1976 roku, i nie tylko. Jak byłam w Stanach Zjednoczonych, bo zawsze w tych domach YMCA nocowałam. Tam można było zawsze bardzo tanio zanocować.
    </section>
    <section>
        <time>11383</time><span style="font-weight: bold;">Fotografią już tak na dobre zajęła się pani po 1950 roku, tak?</span> Tak. Właściwie po tej pierwszej wystawie ogólnopolskiej, na której znalazłam moje zdjęcia. I w katalogu byłam. To powiedziałam: <span style="font-style: italic;">– No, teraz się muszę uczyć fotografii. </span>I jestem właściwie prawdziwym samoukiem. Wszystko, co mogłam, to wykupywałam w antykwariatach. To było przeważnie w języku niemieckim. Nie było polskich tak jeszcze książek wydanych wtedy, na początku 50. lat. I co tylko mogłam albo znalazłam potem później w innych miastach Polski. Tak że mam ogromną bibliotekę fotograficzną. <span style="font-weight: bold;">Ale uczyła się pani, czytając o teorii fotografii czy też terminując u kogoś, czy podglądając prace jakichś fotografów?</span> Też starałam się być. Jak założyłam Towarzystwo, to mieliśmy zawodowych fotografów też. Na przykład w zarządzie Towarzystwa było dwóch takich, którzy prowadzili zawodową pracę, robiąc portrety i tak dalej. Oni byli też razem.
    </section>
    <section>
        <time>11449</time>Tak że myśmy się wzajemnie uczyli. Mnie na przykład, jak kursy prowadziliśmy, to od razu powiedzieli, że: <span style="font-style: italic;">– Pani będzie uczyła estetyki obrazu i tak dalej, a my techniki.</span> Bo ja się na technice wtedy jeszcze tak nie znałam przecież. Więc ja raczej kompozycja, sposób fotografowania taki, żeby to było ciekawie. Ja o kompozycji i o estetyce obrazu mówiłam, a oni o technice.<span style="font-weight: bold;"> W gazetach wydawanych lokalnie byli jacyś fotografowie redakcyjni. Czy oni jakoś też z wami byli związani? Reporterzy? </span> Ci reporterzy czy byli z nami? <span style="font-weight: bold;">Tak. </span> Tak, byli czasami z nami. Reporter na przykład Kuriera Szczecińskiego należał do nas chyba przez jakiś czas. Jeden to był nawet żydowski fotograf, Engels. Też należał. Miał bardzo ładne takie atelier, w którym portrety robił dobrze. Drugi był Mądroszkiewicz. Chyba też miał na alei Wojska jakiś zakład fotograficzny.
    </section>
    <section>
        <time>11525</time>Kto tam jeszcze był? W każdym razie myśmy się tak kolegowali wszyscy razem wtedy, tak że można było się czegoś nauczyć. Mój pierwszy powiększalnik to był Bujaka, który odkupiłam od kogoś, kto przywiózł to ze Lwowa. Bo nie można było w sklepie kupić jeszcze. I wtedy od razu, już tam, na Armii Czerwonej będąc, miałam swoją ciemnię. A tutaj miałam ciemnię w piwnicy tylko, jak się wprowadziliśmy. A przyjechał Burzyński. Nie wiem, czy panowie wiedzą, kto to jest Burzyński? Fotograf. To był taki znany fotograf Burzyński kiedyś. I on tutaj przyjechał, bo jego matka była tutaj aktorką znaną, Ordyńska. I on, jak tu przyjechał, i mówi: <span style="font-style: italic;">– Co? Pan domu ma gabinet, a pani w piwnicy? Jak to można?</span> I wtedy ja zrobiłam sobie pracownię tam na górze, a moich dwóch synków umieściłam na strychu. Bo im przerobiłam strych na pokój i oni byli z tego bardzo zadowoleni, bo mieli osobny telewizorek, mieli swoje tam tapczany.
    </section>
    <section>
        <time>11593</time>Na dole ja tylko ich dzwonkiem na obiad i na kolację sprowadzałam. Oni byli tam. Tak że wtedy miałam już pracownię normalną, taką dużą i przez 50 lat pracowałam w ciemni, zarabiając zresztą na metry. Pamiętam, że 250 złotych brałam za metr kwadratowy. Taki był cennik. I robiłam bardzo dużo tego, żeby mieć pieniądze na wyjazdy.<span style="font-weight: bold;"> To znaczy wywoływała pani i robiła odbitki dla innych, tak?</span> Wszystkie powiększenia robiłam sama przez 50 lat. <span style="font-weight: bold;">Ale zarabiała pani, robiąc odbitki dla ludzi, którzy...?</span> Dla hoteli... Nie. Dla takich ludzi... Nie przyjmowałam nikogo w domu. Tylko dla muzeów, dla hoteli, na dworce. Tam, gdzie potrzebowali duże powiększenia. Nawet do Warszawy musiałam panoramę Szczecina zrobić, to sześć metrów. Warszawa zamówiła u mnie panoramę Szczecina. Zrobiłam taką ciekawą. To musiałam pójść do filharmonii i tam sobie zabrać powiększalnik i wszystko, i tam zrobić, bo nie miałam takiej ściany dużej wtedy.
    </section>
    <section>
        <time>11660</time>A wtedy nie było komputerów ani skanowania, ani nie można było składać tego. Tak że zrobiłam. Pamiętam, że musiałam aż do filharmonii pójść, bo tam miałam dużo miejsca, duży ekran...<span style="font-weight: bold;"> A czy tutaj, do Szczecina, dotarła ta wystawa Family of Man– Rodzina człowieka?</span> Tak, tak, proszę pana. To ja właśnie sprowadziłam Pawka. To ja sprowadziłam tego Pawka na wystawę. Ja z nim wywiad zrobiłam też w Hamburgu kiedyś. Później zrobiłam, a właśnie tę książkę dostałam... W Niemczech gdzieś kupiłam ją czy dostałam. W każdym razie ja to robiłam tutaj, prowadziłam nawet.
    </section>
</article>