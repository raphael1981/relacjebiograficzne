<?xml version='1.0'?>
<article>
    <section>
        <time>0</time>Archiwum Historii Mówionej, nagranie z panem Stanisławem Kolanowskim, dokonane w dniach 9 i 14 marca 2016 roku. Nagrywa Paweł Pięciak.
    </section>
    <section>
        <time>13</time><div></div><span style="font-weight: bold;">Paweł Pięciak: Bardzo proszę się przedstawić.</span> Stanisław Kolanowski: Dzień dobry. Nazywam się Stanisław Kolanowski, urodziłem się w Warszawie 10 stycznia 1934 roku. Ojciec wtedy mój... Rodzice już byli dwa lata po ślubie. Mama pochodziła z rodziny Ciesielskich. Ojciec, Karol Adam Kolanowski – to jest ważne – bo to imię jeszcze będzie się przewijać we wspomnieniach – był wtedy świeżym... Był już po wojsku, po wojnie bolszewickiej, w której brał udział. Już po wojnie bezpośrednio skończył studia prawnicze. Zaczął we Lwowie, jeszcze jako żołnierz, jako oficer.
    </section>
    <section>
        <time>60</time>Zaczął we Lwowie, później skończył w Warszawie. Zatrudniony był w Ministerstwie Skarbu. Rodzice mieszkali wtedy przy ul. Inflanckiej 1, obecnie już nie ma tego budynku. Na tym miejscu stoi budynek Intraco... Chyba dobrze mówię. Zielony taki budynek. Natomiast wtedy to była taka kamienica z wewnętrznym podwórkiem, z bramą wejściową. W bramie było mieszkanie dozorcy. Z bramy się wchodziło do niego do mieszkania, w lewo. I podwórko zamknięte było takim murem mniej więcej do wysokości pierwszego piętra. I to jest istotne. W roku 1938... Aha, jeszcze może opowiem taką historię, że wtedy budowano... Warszawska Spółdzielnia Mieszkaniowa na Żoliborzu, na dawnych terenach wojskowych dostała tam na bardzo ulgowych warunkach tereny inwestycyjne pod budowę osiedli mieszkaniowych.
    </section>
    <section>
        <time>128</time>I zbudowano WSM dzisiejszy, prawda. Ta część środkowa, centralna, zwana – zresztą nie wiem dlaczego – Szklanymi Domami... To jest oczywiście pokłosie Żeromskiego szklanych domów. A po prostu dlatego, że to już nie były te małe okienka, jakie w XIX wieku budowano, tylko to były dość duże okna. No więc uważano, że to są właśnie te piękne szklane domy. Zresztą bardzo ładne mieszkania. I tam na tym osiedlu zbudowane było przedszkole, do którego chodziliśmy przed wojną z bratem moim, Jarosławem. A jest to może o tyle istotne, że jedną z wychowawczyń tego przedszkola była żona Bolesława Bieruta, ówczesnego działacza „Społem”. (śmiech) To taka ciekawostka, oczywiście nie wiąże się to w żadnym stopniu z dalszą historią Bieruta. Zresztą on się z nią rozstał, jak wiemy. Ale to już jest inna sprawa, to jako taka ciekawostka.
    </section>
    <section>
        <time>186</time>Ponieważ to było blisko, przez tory tylko trzeba było przejść i już był Żoliborz. I po drugiej stronie torów było przedszkole. Jeszcze wiaduktu wtedy nie było. Tam był szlaban i tramwaj jak jechał na Żoliborz, to stawał przed tym szlabanem. No i w 1938 roku ojciec awansował w Ministerstwie Skarbu, został wicedyrektorem departamentu, i przenieśliśmy się do służbowego mieszkania, bardzo pięknego zresztą. Na Ochocie, niedaleko Placu Narutowicza, przy ul. Uniwersyteckiej 6. To był budynek położony między ulicami Mochnackiego i Mianowskiego. Zresztą stoi do dzisiejszego dnia. On był spalony w czasie powstania, zresztą o tym też opowiem. No i w każdym razie żeśmy się tam przenieśli. Bardzo ładne mieszkanie. No, wyposażenie było dość tradycyjne, dlatego, że nie było jeszcze centralnego ogrzewania, były piece, kuchnia była węglowa. Na węgiel, z taką dostawką na gaz. W tej kuchni były jeszcze takie widełki przed paleniskiem, na których można było położyć pręt stalowy, czyli rożen.
    </section>
    <section>
        <time>261</time>Nie wie, dlaczego dzisiaj nazwano rożno. W każdym razie ten rożen się tam stawiało i można było robić tak zwany sękacz, czyli wtedy to się mówiło po niemiecku baumkuchen. Albo też piec coś, oczywiście podstawiając pod spodem rynienkę. Niezależnie od tego, w tej kuchni, w palenisku, to sobie przypominam, że grzało się duszę do żelazka. Nie wiem, czy pan wie, o czym mówię? <span style="font-weight: bold;">Tak.</span> Pogrzebaczem się tą duszę rozgrzaną wyciągało, wsadzano do żelazka i można było prasować. Tak, że gosposia nasza tym właśnie się posługiwała. I w tym mieszkaniu mieszkaliśmy aż do powstania. Przy Uniwersyteckiej. Ważne jest może to, że naprzeciwko, po drugiej stronie, na rogu Mochnackiego i Uniwersyteckiej już było jedno ze skrzydeł domu akademickiego.
    </section>
    <section>
        <time>319</time>Tego ufundowanego przez żonę prezydenta Narutowicza. Stąd ten plac się nazywa Placem Narutowicza. Może nie stąd, może to jest konsekwencja, w każdym razie związek ma, niewątpliwie. No i przypominam sobie z tamtego okresu przedwojennego... No raz, takie krótkie, takie+ błyski flesza jakby w pamięci mi zostały, np. przedszkole, tak sobie przypominam, że były dzieci. Ale pamiętam również, jak żeśmy się przeprowadzali z Inflanckiej. Do tej... No, jeszcze przed śmiercią mojej mamy z pamięci narysowałem jej plan naszego mieszkania i się zgodziło, rzeczywiście takie ono było. Na Inflanckiej. Czyli jakoś tam pamięć fotograficzna mi pozostała. No i jak żeśmy się przeprowadzali z Inflanckiej, pamiętam dzisiaj... Bo tam jakaś firma była transportowa i wywozili taki stół z szufladą z mojego pokoju. I w tej szufladzie miałem schowane śliwki w czekoladzie.
    </section>
    <section>
        <time>389</time>I widocznie ta szuflada się wysunęło, bo ci robotnicy nosząc ten stół zżarli mi te śliwki w czekoladzie. Pamiętam do dzisiejszego dnia jak oni te śliwki jedli, i moją rozpacz, że zjadają mi moje śliwki w czekoladzie. (śmiech) To takie wspomnienia dziecka. W każdym razie przeprowadziliśmy się na tą Uniwersytecką i tam żeśmy później mieszkali. Uniwersytecka 6 był to budynek właściwie trzyklatowy. Cztero, bo jedna... Jedna klatka była frontowa, taka bardziej elegancka, gdzie się wchodziło do tych mieszkań o lepszym standardzie, i były dwie klatki kuchenne, do których wchodziło się od strony podwórka, dziedzińca. Cały teren był ogrodzony sztachetami metalowymi. Była oczywiście brama wjazdowa itd. W suterenie było mieszkanie dozorcy. Nazywał się Szumowski, ten dozorca, z rodziną tam mieszkał. Już nie pamiętam, jakie miał dzieci. Chyba dwie dziewczynki, ale już nie kojarzę w tej chwili dokładnie.
    </section>
    <section>
        <time>467</time>A dalej, za ogrodzeniem tego naszego dziedzińca były rzędy domów wzdłuż Mochnackiego i wzdłuż Mianowskiego. I dalej zamknięte to było podobnym do naszego domu budynkiem od strony Filtrowej. I całe to wnętrze było terenem zielonym. Tam były drzewa, trawniki, nazywaliśmy je ogródkami. To były tzw. ogródki. Oczywiście to były tereny zielone, do których mieli dostęp ludzie od Mochnackiego i Mianowskiego, my nie, bo tam było zamknięcie. Oczywiście można było wejść przez bramy tamtych budynków, żaden problem. Jeszcze może to jest istotne, że budynki od strony Mianowskiego były – już w czasie wojny, przed powstaniem – pokryte winem. Oczywiście tym winem dekoracyjnym, nie winoroślą spożywczą, tylko tym winem dekoracyjnym. I właściwie całe te ściany od parteru do pierwszego piętra był taki pas tego wina. To jest bardzo charakterystyczne, bo wrócimy do tego w czasie powstania.
    </section>
    <section>
        <time>546</time>No i tam żeśmy mieszkali. Chodziliśmy do szkoły. Przy Filtrowej była szkoła prowadzona przez pannę Goldman. Goldmanówny. Prawdopodobnie niemieckie pochodzenie, dlatego że one w czasie okupacji też egzystowały i tą szkołę prowadziły. Oczywiście szkoła była... Że się tak wyrażę, program był normalny, przedwojenny. Wiem, że była historia, religia i te wszystkie rzeczy, ale formalnie była to szkoła handlowa. Tak, że mieliśmy jakieś książki dotyczące handlu. I pamiętam, że kiedyś ten tercjan, woźny szkoły, coś tam dał znać i natychmiast musieliśmy wszystkie zeszyty swoje i książki schować do pulpitów, a na wierzchu wyjąć te książki handlowe, bo była inspekcja niemiecka. I pamiętam, że weszło dwóch, jeden cywil i jeden w mundurze niemieckim. Po polsku zresztą mówili. Ten cywil w każdym razie mówił po polsku.
    </section>
    <section>
        <time>613</time><span style="font-style: italic;">Czego się uczycie? – Handlu. – A to dobrze, to się uczcie handlu.</span> Coś tego typu. Więc to był oczywiście kamuflaż normalnej nauki, według normalnego programu polskiego. Ale na niby, więc uczyliśmy się już wtedy tego kamuflażu, jako dzieci. Z czasów okupacji jeszcze... Pamiętam oczywiście kilka ciekawych historii. W ogóle ciekawych, bo bardzo Plac Narutowicza... Dlatego, że tam było targowisko. Tam było targowisko, gdzie... Ponieważ była straszliwa bieda i głód, więc na tym targowisku moja mama, również z kuzynką naszą, produkowała w domu lody i sprzedawała lody. I dzięki temu udało się nam jakoś reperować troszkę budżet.
    </section>
    <section>
        <time>666</time>Niezależnie od tego, na Polu Mokotowskim, tam gdzie dzisiaj stoi Instytut Geologii Uniwersytetu Warszawskiego, ten budynek Instytutu Geologii, tam był teren przeznaczony pod budowę kościoła. I proboszcz od św. Jakuba, z Pl. Narutowicza tego kościoła, dla parafian cały ten teren podzielił na działki. I nasza rodzina też tam dostała taką działkę. Jak ona była duża, nie wiem, nie była zbyt duża. I na tej działce oczywiście hodowaliśmy to, z czego później można było żyć. No więc były ziemniaki, w bruzdach między ziemniakami rósł bób. Jakiś kawałek działki z marchwią. Była tam rzepa, była tam jakaś kalarepa, coś tego typu. I dzięki temu mieliśmy trochę jedzenia w domu. Z tym, że pamiętam, że przy obieraniu ziemniaków, przy przygotowaniu ziemniaków trzeba było te ziemniaki najpierw umyć, a później grubo obierać ze skórki. Grubo obierać. I te obierki, się rozkładało na szafach gazety i one wysychały. Bo jak przyszedł przednówek i już nie było co jeść, to jedliśmy zupę z tych obierków.
    </section>
    <section>
        <time>749</time>Z brukwią jeszcze, bo brukiew się jakoś w piwnicy przechowywała. I to było nasze właściwie podstawowe wyżywienie. Więc nie było zbyt luksusowo, szczerze mówiąc, ale jakoś można było przeżyć. Nie umieraliśmy z głodu. W każdym razie nikt z nas z głodu nie umarł, o tak. Ojciec jeszcze w 1939 roku, jak wrócił... A to ciekawostka: jak wrócił. Otóż w 1939 roku, jak już zbliżali się Niemcy do Warszawy, urzędy centralne były ewakuowane na wschód. I Ministerstwo Skarbu też zostało zapakowane do wagonów. Myśmy zostali w Warszawie, natomiast ojciec wyjechał... Nie, przepraszam, ojciec nas wywiózł do swojego brata do Zamościa. Czyli do mojego stryja, Józefa, który w Zamościu miał kancelarię mierniczego przysięgłego. Były dwie kancelarie w Zamościa: inżyniera Grabowskiego i inżyniera Kolanowskiego. To znaczy mojego stryja. I tam nas wywiózł, bo w Zamościu będzie spokojnie, daleko od tego. Ojciec wiedział oczywiście, że Warszawa będzie broniona i że będzie oblężenie, bo siły niemieckie były zbyt duże.
    </section>
    <section>
        <time>836</time>A ojciec był na... Zresztą był oficerem rezerwy. Ale był na takim stanowisku, że był zorientowany, co się dzieje. No i wywiózł nas do tego Zamościa. Natomiast cały transport Ministerstwa Skarbu zapakowali i pociąg pojechał na wschód. I pociąg dojechał do Równego. Do Równego przyjechał 17 września. I w tym momencie weszła RKKA. Zna pan ten skrót, RKKA? <span style="font-weight: bold;">Nie. </span>Robocza Krestianska Krasnaja Armia. 17 września. I oczywiście w tym momencie skończyła się zabawa. Ojciec z kolegami przechowywali się u takiego szewca, Żyda. A młodzież żydowska oczywiście założyła czerwone opaski, dostała karabiny no i wyłapywali Polaków i dostarczali do NKWD.
    </section>
    <section>
        <time>892</time>Bo oni tacy byli strasznie... No i ten stary Żyd, ojciec mi to opowiadał, mówił w ten sposób:<span style="font-style: italic;"> Panowie, jakie te nasze młode Żydki, jakie one teraz bohatery, jak one tej Polski nienawidzą. A ja stary Żyd wam mówię, że oni na wspomnienie tej Polski kamienie będą gryźć.</span> I to stary szewc, Żyd, w Równem, przewidywał, co się stanie. Mówił: <span style="font-style: italic;">Oni na wspomnienie tej Polski kamienie będą gryźć.</span> Miał rację. I tam ich przechowywał. I ojciec musiał, jak się już skończyły wszystkie działania wojenne, już po tej wspólnej defiladzie sowiecko-niemieckiej w Brześciu, chciał wrócić do Warszawy. Bo myśmy przyjechali z Zamościa też do Warszawy.
    </section>
    <section>
        <time>938</time>I to też będzie ciekawostka, o której opowiem. Ale żeby wrócić, ojciec musiał mieć przepustkę z NKWD, bez tego oczywiście nie było mowy. No to zgłosił się do NKWD w Równem po tą przepustkę. Oczywiście nie dał legitymacji swojej oficera rezerwy, bo natychmiast by pojechał do Kozielska, a później do Katynia. Więc jakąś tam miał inną legitymację, już tam nie wiem jaką, i pokazał. I ten enkawudzista – to jest opowieść mojego ojca – czyta „Karol” imię. <span style="font-style: italic;">Kakoj Karol? Bałgarskij? Rumenskij?</span> Karol to jest po rosyjsku król. A ojciec, który świetnie znał rosyjski, bo przed pierwszą wojną uczęszczał do rosyjskiej szkoły w Łodzi, mówi:<span style="font-style: italic;"> Nie, eto imia, kak naprimier Karol Darwin, Karol Marks.</span> A na to enkawudzista: <span style="font-style: italic;">A, eto drugoje dieło, to charoszij człowiek. Pażałusta wasz propusk, jeditie damoj.</span> I dał mu ten propusk.
    </section>
    <section>
        <time>1005</time>(śmiech) I ojciec nam to później opowiadał. No więc jak przyjechał do Warszawy, wtedy prezydentem był Starzyński, jeszcze był. A ponieważ znali się ze Starzyńskim, to Starzyński tych różnych dawnych swoich kolegów skarbowców ściągał po prostu do magistratu warszawskiego, żeby dać im jakąś pracę. I ojciec w tym magistracie znalazł zatrudnienie, i całe szczęście, bo później w czasie okupacji tym urzędnikom magistrackim burmistrz niemiecki – nie pamiętam, jak się nazywał – wydawał takie specjalne czapki ze znaczkami. I te czapki chroniły przed łapankami. Bo byli to ludzie, którzy pracowali dla administracji niemieckiej. A więc te czapki chroniły ich przed łapankami, co było rzeczywiście rzeczą... Nie wiem, czy pan o tym wiedział? <span style="font-weight: bold;">Nie.</span> No więc właśnie. Pamiętam tą czapkę, taka okrągła czapka z takim otoczkiem jakimś.
    </section>
    <section>
        <time>1061</time>Koloru już nie pamiętam, jakiś ciemny otok był. No i była ta syrenka na górze, warszawska. W miejscu gdzie zwykle orzełek powinien być, była syrenka. Chyba tylko to... W każdym razie to chroniło przed łapankami. Ale teraz wrócę do Inflanckiej. I co się okazało? To był chyba drugi, czy trzeci rok wojny. Na Inflanckiej wykryto, że jakaś tam rodzina zachorowała na tyfus. Ponieważ była to epidemia tyfusu, Niemcy zamurowali ten budynek... Znaczy zamurowali bramę, zamknęli po prostu. Zamurowane były wszystkie okna. Widziałem to, bo żeśmy tam poszli z mamą, czy z ojcem. Z mamą chyba, pokazał nam ten budynek. Ja to widziałem, to pamiętam, że te cegły takie były jasne.
    </section>
    <section>
        <time>1124</time>Chyba jakieś jasne, chyba to była silikatowa cegła. I to było wszystko zamurowane do wymarcia wszystkich ludzi. Pewnie tam im jakoś żywność dostarczali, na sznurkach, czy tam na czymś. Ale ten budynek był bardzo nieszczęśliwy. Ci się potem z nimi stało, nie mam pojęcia. Pewnie zginęli wszyscy. Nie wiem, może ktoś tam uciekał, trudno mi powiedzieć. W każdym razie tak się stało na Inflanckiej 1. Wracam teraz do 1939 roku. Otóż moi dziadkowie... Dziadek już nie żył, bo dziadek zmarł wcześniej, przed wojną. W 1936 roku chyba zmarł, ja miałem dwa latka. Mówię o dziadku Bolesławie, bo dziadek ze strony ojca zmarł dużo wcześniej, grubo przed moim urodzeniem.
    </section>
    <section>
        <time>1189</time>Dziadek zmarł wcześniej no i babcia mieszkała przy ul. Kopernika, w domu, który jak gdyby zamyka ciąg Tamki. Jak się z dołu jedzie Tamką, jest taki budynek – on zresztą był remontowany później – tam jest brama i nad bramą jest balkon. I to było właśnie mieszkanie mojej babci. Oni tam mieszkali i z tego balkonu wychodzili. No i w 1939 roku tam było bombardowanie, ten dom był częściowo zniszczony. No i mieszkanie było też zniszczone. A ponieważ babcia miała od nas klucze od domu, więc przyszła do nas do domu i po prostu otworzyła i zamieszkała u nas. Na Uniwersyteckiej. Ponieważ ojciec wiedział, że się szykuje wojna, w związku z czym mama, bardzo zapobiegliwa, całą piwnicę wypełniła różnymi przetworami. Było zawekowane mięso, było w jakichś glinianych zalane masłem topionym... Były jakieś zestawy jaj.
    </section>
    <section>
        <time>1265</time>Cała piwnica była zawalona odpowiednio przygotowanym jedzeniem. Konserwy jakieś. No i babcia, jak przyszła... No, tam oczywiście ludzie ze zbombardowanych domów też tam się szwendali, no i babcia oczywiście otworzyła piwnicę: <span style="font-style: italic;">Bierzcie, bierzcie.</span> Jak myśmy przyjechali, to nie było nic w piwnicy, zero. Tak, że nas załatwiła dokładnie. Tak było. Zwana była Bunią zresztą przez nas. No i tak mieszkała z nami przez cały czas, z wyjątkiem powstania. Bo tuż przed powstaniem wuj ją zabrał do siebie do Radomia. Tak, że dosłownie... Jakoś to było chyba wiosną 1944 roku. Tak, że ona z nami tego szlaku nie przechodziła całego powstania, ona była w tym czasie w Radomiu. No i jakie jeszcze wspomnienia z czasów okupacji? No więc wracam do tego Pl. Narutowicza.
    </section>
    <section>
        <time>1333</time>Otóż budynki przy ul. Akademickiej, okalające Pl. Narutowicza, miały – zresztą mają do dzisiejszego dnia – przejściowe bramy i można było nimi odpowiednio przejść na drugą stronę. I moja mama kiedyś przychodzi szalenie zdenerwowana, wzburzona, roztrzęsiona, w stanie bardzo silnej emocji. Była tam na targu i akurat żandarmi otoczyli targ, była łapanka. No więc mama nie w ciemię bita skoczyła do przejściowej bramy. I żandarm za nią puścił psa. A ponieważ mama była psiara przez całe życie i bardzo kochała psy, a psy ją...I ten pies, wiadomo, psy były szkolone do mordowania ludzi przecież. To były żandarmskie niemieckie psy, owczarki. I ten pies do niej leci. Ona:<span style="font-style: italic;"> Piesek, piesek, piesek... </span>On przyleciał, stanął, zaczął machać ogonem.
    </section>
    <section>
        <time>1400</time>Więc mama go tam pogładziła i mówi: <span style="font-style: italic;">Wracaj do pana, wracaj do pana.</span> I piesek poszedł do pana. I dzięki temu się uratowała. (śmiech) Bo tak byłaby do Oświęcimia wywieziona, oczywiście. W każdym razie to taki śmieszny przypadek okupacyjny. W czasie wakacji babcia nas wywoziła zawsze gdzieś na wieś, bo miała jakieś tam znajomości. Zarówno w dworach okolicznych w ziemi radomskiej, jak i na wsiach. Skąd miała te znajomości, nie wiem, ale miała. No więc myśmy wakacje spędzali na wsiach, jak również w dworkach. W dworach, powiedzmy. I muszę powiedzieć, że z tego okresu pozostała mi dość niezła znajomość specyfiki polskiej wsi. Bo ja się rwałem, żeby wszystko robić, jeździłem na oklep na koniach, piekliśmy kartofle z chłopakami na ognisku w nocy, pasąc konie. Takie różne wiejskie przygody. Nauczyłem się kosić kosą, nauczyłem się wiązać snopki, powozić końmi. Więc to wszystko były takie wiejskie sytuacje.
    </section>
    <section>
        <time>1482</time>Nie chciałem być bezczynny i mnie to interesowało. Co robią chłopaki we wsi, to ja też. Tak, że zawsze na te wsie nas woziła i wtedy były niesamowite rzeczy. Piliśmy prawdziwe mleko i jedliśmy jajka, co było w ogóle sensacją. Świeże, normalne jajka można było zjeść! Oczywiście kurczaki, czy coś takiego, też się zdarzały. A już największa radość, jak ktoś robił potajemnie świniobicie i było trochę mięsa. W każdym razie były to dobre czasy dla nas, dla brata i dla mnie, bo po prostu mogliśmy się odżywić trochę i z tej straszliwej traumy okupacyjnej odetchnąć. A trauma była też niezła, dlatego, że naprzeciwko nas, w domu akademickim były koszary wojska niemieckiego. Prawdopodobnie była to żandarmeria, ale nie jestem pewien w tej chwili. W każdym razie na pewno było wojsko. Bo na przykład od strony Uniwersyteckiej była taka budka malowana w te pasy i tam zawsze chodził wartownik niemiecki.
    </section>
    <section>
        <time>1559</time>Naprzeciwko naszego budynku. Tak, że my chłopcy robiliśmy tego typu historie, czekaliśmy, aż się wartownik odwróci... Bo on tak maszerował raz w jedną, raz w drugą stronę. I na budce rysowaliśmy kotwicę PW kredą i chodu. (śmiech) Dla na to to była zabawa, dla kawału, ale oczywiście trzeba to było robić, żeby Niemców tam denerwować. No i stałe wymarsze tych oddziałów na Pole Mokotowskie tych oddziałów, oni mieli jakieś tam ćwiczenia. No i śpiewali oczywiście te swoje słynne Heili Heilo i te różne piosenki wojskowe. Później zresztą jak pracowałem w Niemczech, na ten temat mieliśmy też pewną scysję. Ale to już jest inna historia. I pamiętam, kiedyś była taka sytuacja, że... Nie wiem, mówili, że to chyba byli Rosjanie, ale nie jestem pewien. Bombardowali lotnisko na Okęciu. Oczywiście lotnisko było eksploatowane przez niemieckie samoloty wojskowe.
    </section>
    <section>
        <time>1634</time>I pamiętam, że rodzice kazali się nam położyć w bruzdach, bo słyszeliśmy ten huk straszliwy tych samolotów i później te huki, bombardowania tego lotniska na Okęciu. Który to był rok, nie pamiętam. W każdym razie było to też takie przeżycie, bo utkwiło mi to w pamięci. To teraz może wrócę do powstania. Otóż pierwszego dnia powstania, znaczy 1 sierpnia, byliśmy z bratem u kolegów, którzy mieszkali na parterze w trzeciej klatce, to znaczy blisko ulicy Mianowskiego to wejście było do nich. Oni mieszkali na parterze. I mieli bardzo ciekawą rzecz, mianowicie oni mieli ołowiane żołnierzyki. Komplet, jakąś tam dość dużą ilość tych ołowianych żołnierzyków do zabawy. No i poszliśmy tam do nich, żeby wspólnie grać w tą wojnę tymi żołnierzykami.
    </section>
    <section>
        <time>1702</time>I naraz słyszymy za oknem strzały. To jakoś tak było po obiedzie. Słyszymy za oknem strzały, no to podskoczyliśmy do okna, zobaczyć, co się dzieje. I widzimy jak niemiecki oficer ucieka od strony Mianowskiego w stronę Raszyńskiej, a za nim dwóch młodych chłopaków i strzela do niego. No i trafili go. I on padł. (śmiech) Jak żeśmy to zobaczyli, to wiedzieliśmy, co się stanie, że natychmiast przyjedzie żandarmeria i będą obszukiwać wszystkie domy. No to żeśmy te żołnierzyki porzucili i chodu do nas, do domu. Myśmy mieszkali na pierwszym piętrze. No więc polecieliśmy oczywiście natychmiast do nas do domu i opowiadamy mamie, bo ojciec był w pracy. Pracował w ratuszu, w magistracie. To znaczy wcześniejszy Pałac Jabłonowskich przy Placu Teatralnym.
    </section>
    <section>
        <time>1765</time>Tam był ratusz i tam ojciec pracował. To były te pierwsze chwile powstania. Późniejsze refleksje z powstania były takie... No oczywiście zaczęła się strzelanina, również i nasz dom był ostrzeliwany, w związku z czym przenieśliśmy się wszyscy do piwnic. I właściwie wszyscy lokatorzy mieszkali w piwnicach, i my też. No i w pewnym momencie... A tam przychodzili też chłopcy, to znaczy żołnierze AK, odpocząć trochę wśród nas. Zawsze tam ich czymś starali się ludzie nakarmić. I pamiętam jak dzisiaj, mieli te filipinki, granaty, które wyglądały jak puszki od konserw. Jak on mówi: <span style="font-style: italic;">Nie ruszaj tego, bo to jest granat. </span>Oczywiście chłopcy, żeśmy tam koło nich się kręcili zobaczyć tą broń i to wszystko. Wiadomo, to była sensacja, polskie wojsko no przecież, ludzie, po tej gehennie okupacyjnej...
    </section>
    <section>
        <time>1839</time>No i to tak trwało kilka dni. A brat mój był chory, on był chory na zapalenie nerek, tak że chwilami miał dużą temperaturę i tracił przytomność, a chwilami odzyskiwał. Tak, że zawsze mama miała taką zieloną niewielką walizeczkę z jakiejś fibry, z kartonu jakiegoś, i tam były lekarstwa różne dla niego. Te, które można było wtedy gdziekolwiek dostać. W każdym razie miała te lekarstwa i go tam jakoś podtrzymywała. No i w pewnym momencie huk straszliwy, podmuch powietrza, zgasły wszystkie te lampy naftowe i świece. No bo prądu przecież nie było. Więc to wszystko od razu zgasło. I co się okazało? Mówili, że to był tygrys. Może to był tygrys, może jakiś inny czołg, w każdym bądź razie strzelił do naszego domu i zawalił całe wyjście z piwnic, całą tą klatkę schodową, tą główną, gdzie było główne wyjście z piwnicy. To wszystko było zawalone gruzem, tam w ogóle nie było wyjścia. No więc oczywiście, ponieważ tutaj wiadomo, że tam są te koszary żandarmskie, no to trza uciekać.
    </section>
    <section>
        <time>1913</time>Ktoś tam powiedział, żeby uciekać z domu, bo niedługo będzie zajęty przez Niemców. No więc wydostawaliśmy się przez jedno z okienek, bo tam wycięta była kratka w tym okienku i można było się przez nią przecisnąć. Więc przez to jedno okienko żeśmy wszyscy wyszli. Jak się okazało, nie wszyscy, ale dużo osób wyszło. A te sztachety od strony ogródków, jedna ze sztachet była wycięta i można się było przecisnąć. Żeby w głąb pójść w stronę Ochoty, krótko mówiąc, do Filtrowej. Ale ostrzegli nas, że przy ulicy Mochnackiego na górze siedzi gołębiarz i strzela do ludzi. Wie pan, kto to był gołębiarz? <span style="font-weight: bold;">Tak.</span> No, więc siedzi gołębiarz gdzieś tam i strzela do ludzi. I że już przygotowano to przejście, odcinają od ściany to wino.
    </section>
    <section>
        <time>1969</time>I pamiętam, że my do tego wina żeśmy biegli i pod tym winem przechodziliśmy całe te ogródki aż do Filtrowej. Drapało nas okropnie to wino, ale żeśmy przechodzili, żeby ten gołębiarz nas nie wiedział,a w każdym razie nie miał celu wyraźnego. Nawet jeśli widział, że ktoś tam idzie, ale nie wiadomo było... W każdym razie przenieśliśmy się do Filtrowej i oczywiście też w piwnicy żeśmy tam siedzieli. Nie pamiętam, dwa, trzy dni... Kilka dni. Oczywiście piwnice były dość zapełnione, bo właśni lokatorzy też byli. No i w pewnym momencie słyszymy też jakieś strzały, krzyki, wrzaski, ale nie niemieckie, rosyjskie. A to była RONA. Wie pan co to była RONA, zna pan ten skrót? <span style="font-weight: bold;">Tak.</span> Kamińskiego. No i oczywiście oni byli w niemieckich mundurach. I pamiętam, myśmy siedzieli w takiej dość dużej piwnicznej izbie i tam było kilka schodków z tej klatki schodowej na dół, do tej piwnicy. To był jakiś hol piwniczny... Trudno mi jest powiedzieć, co.
    </section>
    <section>
        <time>2040</time>Dość duże pomieszczenie, kupę ludzi tam było zresztą. I były takie schodki na dół. I staje taki w niebieskim mundurze i jedyna rzecz: <span style="font-style: italic;">Czasy, czasy, dawaj czasy!</span> No więc ktoś tam, pamiętam, że podał budzik taki. Ten tym budzikiem rypnął w ścianę. I wtedy moja mama – ja miałem zegarek, który mi wuj dał jeszcze przed wojną, złotego schaffhausena. To bardzo cenny zegarek. No, wuj był człowiekiem dość zamożnym. No i ściągnęła ten zegarek i dała mu. I prawdopodobnie to nas uratowało, bo on trzymał granat w drugiej ręce. W każdym razie kazał wszystkim wychodzić. Wyszliśmy. Wygonili nas do tych ogródków i tam żeśmy siedzieli na trawie w tych ogródkach. A ci tam chodzili między nami. Pamiętam, że jeden mi nadepnął na rękę, ale przeszedł. No i patrzę, stoi jakiś facet i nożem coś grzebie, właśnie ten mój zegarek otwiera. Ten ronowiec, nie wiem, Ukrainiec, Rosjanin, trudno mi jest powiedzieć, kto to był.
    </section>
    <section>
        <time>2116</time>W każdym razie wołali po rosyjsku. I teraz co się dzieje? Otóż przy Mianowskiego, w jednym z budynków, na ostatnim piętrze mieszkały siostry zakonne. I w pewnym momencie słyszymy jakiś krzyk. Patrzymy, i widzę jak przez okno wyrzucają zakonnicę. Ten jej habit tak się rozwiewał i ona leciała na dół. I oczywiście upadła i nic. Nie wiem, oni je gwałcili chyba, trudno mi jest powiedzieć. To pamiętam, widziałem tą lecącą zakonnicę z takim rozwianym habitem, która upadła na ziemię. To było ode mnie, ja wiem, ze 100 m odległości, może 80. Coś takiego, w takiej mniej więcej odległości. I po kilku godzinach... Ładna tam pogoda była. Po kilku godzinach kazali nam cofnąć się pod budynek i uklęknąć. Myśmy uklękli pod ścianą tego budynku, a oni z drugiej strony ustawili karabiny maszynowe. No wiadomo, że będą wszystkich rozwalać. I pamiętam, jak moja mama powiedziała: <span style="font-style: italic;">Jak ja upadnę, to się schowajcie za mnie, może ocalejecie. </span>
    </section>
    <section>
        <time>2195</time>I w tym momencie – ja do tej pory jestem przekonany, że to była interwencja boska, do tej pory jestem o tym przekonany – w tym momencie zza budynku wychodzi niemiecki oficer, daje im rozkaz, żeby... Aha, a z nami był wuj. To co mówiłem, bo wuj przyjechał do nas i przez cały czas był z nami wuj. Wuj, który znał świetnie niemiecki, ale perfekt. Mówił z berlińskim akcentem, w ogóle znał nieźle Berlin, bo tam w interesach bywał przed wojną dość często. A ponieważ był takim człowiekiem bardzo... Dzisiaj byśmy powiedzieli bon vivant, czy tam playboy. Więc znał kawiarenki, burdeliki berlińskie, te wszystkie takie rozkosze męskie znał z Berlina. To jest ważne, bo za chwilę jak powiem, to nas też uratowało, ta jego znajomość. No i wuj mówi, że właśnie on kazał przerwać egzekucję, bo potrzebuje ludzi do osłony przed czołgiem. I wyprowadzili nas na ulicę Raszyńską.
    </section>
    <section>
        <time>2271</time>Z tym, że to przejście na Raszyńską było tragiczne. To było takie przejście między domami. Te domy, już górne piętra się paliły, tak że tam było bardzo gorąco. Myśmy przechodzili i pamiętam, że trzeba było przekraczać leżące zwłoki, już takie napuchnięte trochę. Ludzi, którzy tam zginęli. I myśmy przekraczali te zwłoki, żeśmy wyszli na ul. Raszyńską. Tam na Raszyńskiej nas ciasno ustawili, a za plecami mieliśmy czołgi. Przy czym te czołgi nie jechały, tylko strzelały w stronę budynku ówczesnego Marynarki Wojennej, bo tam była jakaś barykada powstańcza, czy oddziały, trudno mi jest powiedzieć. W każdym razie te czołgi strzelały nam nad głowami i pamiętam te strzały. Jak się to skończyło, to ci z RONY zapalili wszystkie budynki wzdłuż ul. Raszyńskiej i wpędzali ludzi tam do ognia, do tych budynków.
    </section>
    <section>
        <time>2348</time>Od początku tej kolumny. No i oczywiście krzyki, strzały, bo kto tam nie chciał, to go zabijali. Więc to wszystko rzeczywiście wyglądało bardzo źle. Ale zanim do nas doszło – przed nami jeszcze było trochę ludzi stojących na Raszyńskiej – ale zanim do nas doszło, to znów zainterweniowali Niemcy i kazali... Widocznie potrzebowali mieć ulicę dla swojej akcji. W każdym razie kazali przestać tą zabawę z paleniem ludzi i wyprowadzić nas. No i myśmy szli przez Pole Mokotowskie, oczywiście w eskorcie. No i doszliśmy... Na terenie dzisiejszego WSM Rakowiec był majątek Raków. Tam były pola uprawne i był majątek Raków. I pamiętam, że tam były takie dość duże drewniane budynki, jakieś stodoły chyba, czy coś takiego. Czy jakieś szopy wielkie. I nas wgonili do tych stodół.
    </section>
    <section>
        <time>2415</time>I tam żeśmy, oczywiście na ziemi, przespali całą noc. A jeszcze mam jedno wspomnienie z Raszyńskiej. Otóż po przeciwnej stronie Raszyńskiej stoją, do dzisiejszego dnia zresztą, takie domy. Małe domy mieszkalne. Jeden z nich, zresztą wiem który, numeru nie pamiętam, ale wiem, który to jest dom. Był taki taras, nad zabudową parteru był taras i później w głąb i dalsza kondygnacja, która kończyła ten budynek. I na tym tarasie stali Niemcy, oficerowie niemieccy i gdzieś tam lornetkami patrzyli. No więc prawdopodobnie to był związek z tą akcją,. To sobie przypominam. No i wracam do tego Rakowa. Więc tam żeśmy w tym majątku Raków przespali noc, oczywiście nic nie jedząc i nie pijąc, bo nic nie było. I stamtąd wygonili nas na Zieleniak. Wróć. Nie do Rakowa, na Zieleniak nas wygonili z Raszyńskiej.
    </section>
    <section>
        <time>2485</time>Raków był potem. Wygonili nas na Zieleniak. Wie pan, co to jest Zieleniak? <span style="font-weight: bold;">Właśnie nie.</span> Dzisiaj tam jest Hala Banacha i targowisko. Tam był tak zwany Zieleniak. To był dość duży plac, brukowany kocimi łbami, otoczony murem z bramami wjazdowymi. I na tym placu się odbywało targowisko płodami rolnymi, i stąd nazwane było popularnie Zieleniakiem. Zieleniną handlowano. I nas tam wtedy zapędzono na ten Zieleniak. I tego Zieleniaku pilnowali ci żołnierze RONY. Tam była jakaś woda, bo były jakieś studnie, z tym, że ktoś nas uprzedził, żeby nie korzystać z tych studni, bo ta woda jest skażona i po prostu żeby tego nie pić. Ludzie, którzy mieli coś ze sobą, to tą wodę brali i jakoś tam gotowali. Nie wiem, czy łajno, które tam było, palili.
    </section>
    <section>
        <time>2559</time>Trudno mi jest powiedzieć. Jakieś ogienki były. Oczywiście na tym bruku żeśmy tam leżeli. I to było straszne, co ci z RONY robili. Oni wchodzili wśród ludzi i wybierali młode dziewczęta. Prowadzili tam do siebie gdzieś, gwałcili a potem zabijali. I te ryki, te płacze tych dziewcząt. Pamiętam, że koło nas jakaś taka rodzina leżała i też była młoda dziewczyna, ubrana była w męski strój. I ojciec jakimś węglem namalował jej takie wąsiki, żeby udawała chłopca. To pamiętam. I chyba ona była tam. I żeśmy tam byli chyba dwie doby na tym Zieleniaku i co noc były te okropne ryki, te straszliwe krzyki tych dziewcząt. Ja je słyszę do dzisiejszego dnia, to było coś przerażającego. Potem je mordowali i to nie strzelali, tylko zarzynali po prostu. To było coś okropnego. Znaczy, ja nie widziałem tego rżnięcia, ale mówili ludzie, co się tam dzieje.
    </section>
    <section>
        <time>2635</time>I jeszcze tak było, że... Ten budynek stoi przy rogu Opaczewskiej, taki dość duży budynek stary, przedwojenny. I wuj, który... Tam też była jakaś komendantura niemiecka na tym Zieleniaku. Więc tam się z nimi skontaktował, i stwierdził, że tutaj założyli szpital i że można tam, żeby Jarka, mojego brata który był chory, oddać do tego szpitala. Więc mama powiedziała, że absolutnie, wykluczone, dziecka nie odda. Na szczęście, bo wszystkich pozabijali oczywiście. I po tych dwóch chyba dobach na Zieleniaku wyprowadzono nas i właśnie poszliśmy do tego majątku Raków,. I tam nas... Dzisiaj to jest WSM Rakowiec, osiedle mieszkaniowe na tym terenie jest. I tam nas trzymano całą noc. I następnego dnia wyprowadzono nas do Opacza... Czy Opaczy? Nie wiem, Opacz chyba. Chyba rodzaj męski, tak? A więc do Opacza, do stacji EKD. Dzisiaj to się nazywa WKD.
    </section>
    <section>
        <time>2715</time>No i żeśmy w to EKD wsiedli i wieźli nas. I na jakimś tam przystanku to EKD stanęło i weszli ludzie miejscowi z tacami, gdzie były gorące kalafiory polane masłem z bułeczką. I mieli w butelkach mleko. No więc tych biednych wygłodzonych straszliwie ludzi... Te kalafiory nam dawali i myśmy to jedli, pamiętam cudowny smak tego kalafiora z tą bułeczką, polane masłem. No i to mleko, mleko było w butelkach po wódce zamkniętych takimi gazetami zgniecionymi. Ale żeśmy pili to właśnie mleko. Nie pamiętam, jaki to był przystanek, trudno mi jest powiedzieć, w każdym razie tak nas ci ludzie miejscowi ratowali. I zawieźli nas do Pruszkowa, do Zakładów Kolejowych. Później to były Zakłady Naprawcze Taboru Kolejowego w Pruszkowie. Tam były te hale takie fabryczne.
    </section>
    <section>
        <time>2784</time>Później się dowiedziałem, już po wojnie, że to był tak zwany dulag, tzn. durchganglager. Po niemiecku to jest, durchganglager to znaczy... Wie pan co to znaczy? <span style="font-weight: bold;">Nie.</span> To jest obóz przejściowy. I tam byliśmy w jakiejś hali takiej. Pamiętam, że przy jakimś słupie betonowym. I podłoga tej hali betonowa była zabrudzona jakimś olejem, smarami. Bo to hale fabryczne były przecież. No i żeśmy tam siedzieli pod tym słupem. Ale tam było... Bo w tym obozie funkcjonowała jakaś filia RGO. Wie pan co to było RGO? Rada Główna Opiekuńcza. Tak, że tam roznoszono jakieś jedzenie i wiem, że tam mieliśmy co jeść. Nie pamiętam, co to było, jakaś kasza, czy coś. Trudno mi jest powiedzieć, w każdym razie było coś do jedzenia. No więc siedzieliśmy tam w tym dulagu, w tym Pruszkowie.
    </section>
    <section>
        <time>2855</time>Pamiętam, że wysiedliśmy na stacji EKD Tworki i stamtąd szliśmy do tego dulagu piechotą. Oczywiście pod eskortą wojskową niemiecką. I w pewnym momencie... Tam można było chodzić po tym obozie, więc my... Akurat było tak, żeśmy wyszli przed tą halę. Znaczy, brat siedział z mamą, bo był chory. Co było z wujem, nie pamiętam. Siedział chyba też razem z nimi. A ja wyszedłem na chwilę przed tą halę. I widzę jak od strony bramy jadą czołgi. Otwarte były klapy i ci w czarnych tych mundurach czołgowych czołgiści trzymali się na zewnątrz czołgu. I te czołgi wjeżdżały, kilka ich było. I powstała jakaś plotka, krzyk, że to są jakieś oddziały SS i że będą wyrzynać wszystkich ludzi. Ludzie zaczęli gwałtownie biec w stronę bramy.
    </section>
    <section>
        <time>2923</time>No więc oczywiście wuj, mama, wszyscy też zaczęliśmy biec w stronę bramy. I naraz... A przy bramie były karabiny maszynowe i zaczęli tłuc po ludziach z tych karabinów maszynowych Niemcy. Więc myśmy się schowali za taki... Aha, jeszcze... Bo nie mieliśmy ze sobą nic, tylko tą małą walizeczkę z lekarstwami, nic więcej. Wszystko reszta było zabrane, jak żeśmy... Mieliśmy jakieś bagaże, ale te bagaże nam wszystkie zabrali na Zieleniaku, tak, że nie mieliśmy nic. Tylko ta mała walizeczka z lekarstwami została. A jeszcze tak było, że mama w czasie jak żeśmy byli w piwnicy, tutaj w takie spodenki – oczywiście w krótkich majtkach żeśmy byli, spodniach – wszyła mi swoją obrączkę. I dlatego ona ocalała. I myśmy się schowali za taki przewrócony wózek transportowy. To takie stalowe te wózki takie, które na wąskich szynach jeździły po terenie, przewożąc materiały, czy sprzęty do pracy.
    </section>
    <section>
        <time>2997</time>I pamiętam jak w ten wózek uderzały z takim dźwiękiem pociski, a myśmy za tym wózkiem się schowali. A koło mnie, widziałem jak biegła od strony hali jakaś taka dość tęga kobieta z tobołem jakimś. I w pewnym momencie się przewróciła i została, czyli została trafiona widocznie. I naraz ta strzelanina ustała, no bo ludzie rozpierzchli się z powrotem. Ta strzelanina ustała, my siedzimy za tym wózkiem, no bo nie wiemy, co się dalej będzie działo. I w pewnym momencie idzie jakiś cywil w długich butach z cholewami, w skórzanej kurtce z pasem, przy pasie miał pistolet. <span style="font-style: italic;">Herr Ciesielski, herr Ciesielski!</span> A Ciesielski to mój wuj. No więc wuj oczywiście po niemiecku: <span style="font-style: italic;">Ja, ich bin hier. </span>Wstaje i się pokazuje. I ten taką łamaną polszczyzną mówi: <span style="font-style: italic;">To proszę za mną, bo ja pana chcę wyprowadzić. </span>A wuj mówi: <span style="font-style: italic;">Ale ja tu jestem z siostrą i jej dziećmi. </span>A ten mówi: <span style="font-style: italic;">A, to niech idą wszyscy.</span>
    </section>
    <section>
        <time>3063</time>No i żeśmy wyszli za tą bramę. Kawałek dalej za tą bramą... Bo on nas przeprowadził. I tam za bramą widziałem te karabiny maszynowe, które tam były przygotowane do strzelania. Brama oczywiście była zamknięta, ale była furtka przy tej bramie, gdzie tam zwykle jakiś strażnik przemysłowy miał swoje miejsce. Oczywiście wszystko było obstawione Niemcami. I on nas przez tą furtkę przeprowadził. I kawałek dalej, za bramą, trudno mi powiedzieć, w jakiej odległości, kilkadziesiąt kroków, stali ludzie miejscowi, którzy widocznie chcieli jakoś pomóc, czy coś. I wśród nich był ksiądz. I ten Niemiec dochodzi do księdza i mówi: <span style="font-style: italic;">Tutaj, proszę księdza, jest pan Ciesielski.</span> A ksiądz mówi: <span style="font-style: italic;">To nie ten. </span>No to ten odpina kaburę i chce wyjąć pistolet.
    </section>
    <section>
        <time>3121</time>To my chodu. Ludzie się rozstąpili i natychmiast zamknęli, tłumek. I myśmy przelecieli przez ten tłum w jakąś ulicę. Tam był sklep, przylecieliśmy do tego sklepu. Były takie dwie babki w tym sklepie i kilka niewiast klientek. I te sklepowe natychmiast wuja na zaplecze, nas schowali... Bo ta lada, kaseton był taki pod spodem. Nas z bratem schowali w ten kaseton, a na mamę narzucili taki biały fartuch sklepowy i ona stanęła za ladą. I w tym momencie wpadają Niemcy, jakiś patrol niemiecki wpada. <span style="font-style: italic;">Czy tutaj się ktoś schował?</span> Wszyscy mówią: <span style="font-style: italic;">Nie, nikt się nie schował. Jesteśmy wszyscy sami. – A czy ci... – Nie, tu nikogo nie było.</span> No to oni poszli. (śmiech) I w ten sposób żeśmy się uratowali. Oczywiście nie mieliśmy nic. Jakieś tam pieniądze, zdaje się, wuj przy sobie miał. Dosyć na tym, żeśmy wsiedli w EKD, jak się to wszystko uspokoiło, i pojechaliśmy do Komorowa. Obecnie to jest w granicach Pruszkowa. A nie, za Pruszkowem. W każdym razie w Komorowie.
    </section>
    <section>
        <time>3205</time>I tam jakaś kuzynka mojej mamy mieszkała w tym Komorowie. Więc tam do nich żeśmy weszli, spaliśmy u nich jedną noc, albo dwie, już nie pamiętam. Oczywiście odżywili nas, mogliśmy się umyć wreszcie, jakoś tam normalnie... Mieli taki dom typu jednorodzinnego, coś takiego. Więc tam w tym Komorowie żeśmy się trochę ogarnęli. Ale tak było jeszcze przed powstaniem... Ponieważ ojciec mówił, że w Warszawie może się coś dziać, więc wtedy... No bo wiedział oczywiście ojciec, współpracował z Delegaturą Rządu Polskiego, londyńskiego. Był analitykiem finansowym Delegatury, więc wiedział co się dzieje, co się przygotowuje. Zresztą o ojcu zaraz powiem. W każdym razie żeśmy się wtedy umówili, że jakbyśmy się zgubili w tych różnych wojennych czasach, to spotykamy się... Jest taka wieś Gomunice, stacja Kamieńsk Stary, między Piotrkowem a Radomskiem.
    </section>
    <section>
        <time>3287</time>Tam mieszkała stryjeczna siostra mojej mamy ze swoim mężem. A jej mąż był kolejarzem, był zawiadowcą tej stacji. To była niby wieś, ale przy stacji były nawet takie dwukondygnacyjne domy, stały dookoła. Czyli taka dość zagospodarowana wieś. Dalej była bocznica kolejowa, prowadząca do fabryki ceraty. Po wojnie od wielu lat była fabryka tworzyw sztucznych w tych Gomunicach. Ten wuj nasz nazywał się Krysztof, miał na nazwisko, imienia już nie pamiętam. I on tam miał bardzo ładny duży dom z dużym sadem. W sadzie miał ule. To wszystko jest zresztą ważne dla dalszych dziejów. I tam żeśmy się umówili, że tam w razie czego spotkamy się. I tam ta nasza Bunia, babcia, pojechała do tych Gomunic, ponieważ dom był dość duży. Dom był zresztą bardzo ładnie urządzony. Było centralne ogrzewanie, centralne w tym sensie... Oczywiście piece były do ogrzewania pokoi, natomiast łazienka miała swoją ciepłą wodę z wężownicy, która była w palenisku w kuchni.
    </section>
    <section>
        <time>3362</time>Tak, że dom był ładnie urządzony. Wiadomo, zawiadowca stacji to nie byle kto. No, w tej wsi to była pierwsza osoba w ogóle. No, może jedna z pierwszych, bo może tam był jeszcze sołtys poważaną osobą. No, była szkoła, więc na pewno nauczyciele. W każdym razie należał do górnej elity tej lokalnej. Pamiętam, że miał taki hitlerowski wąsik, to było wtedy bardzo modne. A to jest nie bez znaczenia. (śmiech) Zresztą bardzo był miły i sympatyczny. I wracam do tej sprawy. No więc postanowiliśmy tam pojechać. Był jakiś pociąg podstawiony, te tak zwane bokówki, czyli deska wzdłuż pociągu i wejścia do poszczególnych przedziałów. Te stare jeszcze pociągi. Był podstawiony... Znaczy miał być pociąg podstawiony na jakąś stacyjkę lokalną, nie pamiętam co to była za stacyjka. W każdym razie peron, dość niski, był wyłożony takim żużlem piecowym, takim czarnym żużlem.
    </section>
    <section>
        <time>3464</time>No i ten pociąg zajechał, oczywiście tłum się rzucił straszliwy, mowy nie było, żebyśmy się tam próbowali dostać do tego pociągu. No gdzie? Tłum dziki ludzi, jedni drugich odpychają, wręcz tratują. Pakują się na dachy, już tam na dachach się rozkładają. No, w ogóle niesamowite historie. Oczywiście pierwszy wagon był luźny, bo był nur für Deutsche. I w pewnym momencie wuj mówi: <span style="font-style: italic;">Dobra, idziemy do nur für Deutsche</span>. No i wchodzimy. A ja jeszcze, ktoś mnie pchnął i zdarłem sobie kolano, krwawiło mi. Z tego żużlu tam sobie zdarłem. Prawe. No i wchodzimy do tego przedziału, a tam siedzi oficer SS. No więc oczywiście wuj pięknie po niemiecku się z nim przywitał, pyta, czy można. <span style="font-style: italic;">Ale proszę, oczywiście. </span>Jak się okazało, to był lekarz, lekarz SS. No i pyta się ten lekarz, bo wuj... Znaczy, ja troszeczkę znałem, bo wuj nas trochę szkolił z niemieckiego, ale powiedzmy, trochę później opowiadał.
    </section>
    <section>
        <time>3516</time>Więc mogę odtworzyć przebieg tych rozmów. Więc sytuacja wyglądała tak, że pyta ten oficer... Przypuszczał, że my jesteśmy folksdojczami. (śmiech) No bo dlaczego pewnie wchodzą? A my z Warszawy, jedziemy do Petrikau. To był Piotrków, nazywał się w czasie okupacji Petrikau. Jedziemy do Petrikau, bo tam niedaleko koło dworca... To znaczy za dworcem w Piotrkowie taka ulica, której nazwy nie pomnę, przecinała tory, był taki szlaban tam. I przy tej ulicy drugi, czy trzeci dom od tego przejazdu, parterowy, to był dom, w którym mieszkała tez jedna z licznych ciotecznych sióstr mojej mamy. Więc tam rodzina była nasza. Więc, że my jedziemy do tego Petrikau. <span style="font-style: italic;">A ja też jadę do Petrikau.</span> No i zaczęła się rozmowa.<span style="font-style: italic;"> A co się stało chłopcu?</span> I ten lekarz mi to zaopatrzył. Wyjął swoją walizeczkę lekarską, przemył wodą utlenioną, założył mi opatrunek.
    </section>
    <section>
        <time>3582</time>A wuj mówi: <span style="font-style: italic;">Podziękuj panu doktorowi. </span>Więc ja pięknie po niemiecku: <span style="font-style: italic;">Danke schon, herr doktor.</span> ? zaczął się rozczulać. Pyta się, gdzie bagaże. <span style="font-style: italic;">A, bagaże to wcześniej poszły. A myśmy tutaj się opóźnili i jesteśmy sami.</span> No więc zaczął rozmawiać i wuj pyta: <span style="font-style: italic;">A pan skąd? – Z Berlina. </span>No i zaczęli rozmowę na temat Berlina: a kawiarenki, a burdeliki, a to, a tamto. Pięknie rozmowa przez cały czas się rozwijała. W pewnym momencie wchodzi kontrola, konduktor i żandarm, czy dwóch, nie pamiętam. Otworzyli drzwi, zahailowali i poszli, bo widzą, że tutaj sytuacja jest... Wysiadamy w Piotrkowie, patrzymy, a tutaj cały peron obstawiony żandarmami z psami i sprawdzają. Kto ma kenkartę warszawską, to oczywiście do obozu od razu. Ale my wychodzimy i ten oficer, idziemy razem z nim i rozmawiamy przez cały czas.
    </section>
    <section>
        <time>3657</time>On mówi: <span style="font-style: italic;">Tutaj po mnie starosta niemiecki, landrat, przysłał samochód. Proszę bardzo, mogę państwa gdzieś zawieźć. – A nie, my tutaj blisko koło dworca mamy rodzinę, tak że dziękujemy bardzo. </span>Przechodzi, żandarmi się oczywiście rozstawili, zahailowali jak trzeba, myśmy przeszli. Ten dał wizytówkę wujowi, żeby koniecznie skontaktował, jego berliński adres domowy. Rozstali się czule. No i ten wsiadł... Pamiętam, że taki otwarty samochód był, buda była zwinięta do tyłu. No więc on wsiadł do tego samochodu, samochód pojechał, my wszyscy machamy. A jak on pojechał to chodu natychmiast do ciotki. Tam żeśmy spędzili chyba cały dzień. Potem wsiedliśmy w pociąg i pojechaliśmy do tego Kamińska. Tam żeśmy się znaleźli u tego wuja.
    </section>
    <section>
        <time>3718</time>A ponieważ był problem, bo brat był ciężko chory, właściwie przez cały czas prawie że tracił przytomność, miał bardzo wysoką temperaturę. I ktoś powiedział, że tutaj jest lekarz z Warszawy, który też uciekał i się tutaj we wsi zatrzymał. No i on przyszedł i powiedział... Oczywiście zbadał i powiedział do mojej mamy: <span style="font-style: italic;">Proszę pani, jedyne, co można zrobić, to proszę się modlić, bo ja tutaj nic nie mogę zrobić. Bo to jest po prostu obustronne ropne zapalenie nerek. Ja nie mam żadnych lekarstw. Jedyne co mam, to mam witaminę C w zastrzykach. </span>Pamiętam, że nazywały się te zastrzyki Cebion. No więc zrobił mu ten zastrzyk z tej witaminy C i mówi: <span style="font-style: italic;">Ja nic więcej nie mam</span>. I wtedy wkroczył do akcji wuj. Mówi: <span style="font-style: italic;">To ja go będę leczył mleczkiem pszczelim. </span>Bo miał te pszczoły. I wyleczył. (śmiech). I skutecznie wyleczył go. Tym mleczkiem pszczelim po prostu go leczył.
    </section>
    <section>
        <time>3777</time>Pamiętam, że on wynoszony był do tego ogrodu na takim leżaku, łóżku, coś tam było, leżanka jakaś. I wiem, że pod tymi drzewami leżał, żeby się wypocił, pod jakimiś pierzynami, czy czymś. W każdym razie pompował go tym miodem, tym mleczkiem pszczelim i chłopak wydobrzał, wyszedł z tego. Najlepszy dowód, że do dzisiejszego dnia żyje. Tak to było z tym. Ale teraz, co było z ojcem. Otóż ojciec mój był tam w tym ratuszu i jak już Niemcy podchodzili, to cały ratusz był ewakuowany na Stare Miasto. I ojciec był przy ul. Freta na Starym Mieście, tam gdzieś się zatrzymał. Nie brał udziału w walkach, natomiast brał udział w tych ekipach ratowniczych. Jak były zawalone budynki, to tam wyciągali ludzi spod tych gruzów, prawda? Więc to wszystko robił. No i w pewnym momencie, jak już Stare Miasto skapitulowało, to ich wyprowadzili, tych cywili oczywiście.
    </section>
    <section>
        <time>3860</time>Bo wojsko w większości, ci, którzy byli zdrowi, to oczywiście przeszli, uciekali stamtąd, kanałami przechodzili do Śródmieścia z Placu Krasińskich. A ci ranni wszyscy to przeważnie zginęli, przeważnie byli rozstrzelani, zabici przez oddziały Dirlewangera.	W każdym razie tych cywili wyprowadzili z Freta i ojca też zawieźli do Pruszkowa. Do dulagu. I tam w dulagu zadziałało RGO. To znaczy RGO widocznie miało wykaz ludzi, których należy ratować. To byli ci, którzy... No, mogli mieć znaczenie dla przyszłej odbudowy kraju, czy państwa. No więc ojciec był na tej liście, że go należy uratować. I kazali mu symulować krwawą dyzenterię. Dali mu butelkę krwi jakiejś, nie wiem, kurzej, czy jakiejś, wszystko jedno. No i ojciec co pewien czas, że go boleści brzucha, że ma biegunkę, że musi do tego.
    </section>
    <section>
        <time>3934</time>I strażnik niemiecki z nim chodził, i on tam polewał tą krwią. No i ten sprawdzał, że rzeczywiście jest krew. No to go przenieśli do szpitala. I o to chodziło. Do tego wewnętrznego szpitala, obozowego. Tam oczywiście ubrali go w kitel i jako pielęgniarz wychodził z kimś na zewnątrz. I udało mu się wyjść z tego, uratowali go z tego obozu. Tam oczywiście selekcję robili Niemcy i mężczyzn wywozili do Oświęcimia, albo na roboty. Wyciągnęli go z tego obozu, RGO, no i przyjechał do nas do Gomunic. Ja pamiętam, że rano wyszedłem, ponieważ tam bieżącej wody nie było... To znaczy były zbiorniki, które napompowaliśmy... W łazience był zbiornik, do którego trzeba było wpompować wodę. I ona się grzała wtedy, ta napompowana woda. Dosyć na tym, że ja stałem koło pompy, która była na podwórku. I w pewnym momencie patrzę, a do furki podchodzi mój tatuś.
    </section>
    <section>
        <time>4004</time>No więc ryknąłem oczywiście z radości, na niego wskoczyłem. I to była taka pierwsza nasza wizyta. No i tam w tych Gomunicach żeśmy się zatrzymali. To było lato oczywiście. Ale front się... Aha, jeszcze jest może istotne to, że ten nasz wuj Krysztof miał syna. Już taki chłopak był słuszny, on mógł mieć wtedy, ja wiem, 15-18 lat. Już był taki właściwie młody mężczyzna. I on miał schowany w stodole pod sianem, czy słomą, motocykl. Bo wszystkie motocykle oczywiście Niemcy rekwirowali. A on ten motocykl tam miał schowany. I jak się front zbliżał, to Niemcy w tej fabryce ówczesnej ceraty urządzili etapowe magazyny. I w tych magazynach mieli zarówno żywność, jak i amunicję... Materiały wojenne dla frontu.
    </section>
    <section>
        <time>4073</time>I we wsi rozlokowali kolumnę transportową, która dowoziła do frontu to zaopatrzenie z tych magazynów. A do magazynów ono szło oczywiście bocznica kolejową do tej fabryki. A stamtąd już samochodami dowozili do odpowiednich... Ta kolumna transportowa. I w domach wsi rozlokowali tych kierowców, tych żołnierzy. I w naszym domu, przyszła taka informacja, żeby jeden pokój wydzielić i czterech zakwaterowali. W związku z czym ciotka bardzo ładnie wysprzątała wszystko, przygotowała łóżka, pościel położyła. No wiadomo, takie były wtedy zwyczaje. I tych czterech Niemców tam weszło. Najstarszy z nich, oberfeldfebel, miał na imię Eduard. Nazywaliśmy go Edi. Nie pamiętam nazwiska. Ale to jest istotne, bo ten Edi, wysoki mężczyzna, taki potężny chłop, okazało się, że on później zaprzyjaźnił się bardzo z nami wszystkimi.
    </section>
    <section>
        <time>4147</time>Mówił, że on ma winnicę w Nadrenii, jest właścicielem winnicy w Nadrenii. I że jak się wojna skończy, to zaprasza nas wszystkich tam do siebie, żebyśmy przyjechali. Że on nas ugości. Taki sympatyczny, przeciwnik Hitlera, ale zagorzały. Taki zagorzały przeciwnik, och, pluł na tego Hitlera i na tych nazistów okropnie. W każdym razie bardzo sympatyczny gość. No i ci Niemcy tam zamieszkali. I pamiętam, jak był... Ale nas uprzedził. <span style="font-style: italic;">Uważajcie na tego</span> – powiedział – <span style="font-style: italic;">na tego jednego uważajcie, bo on donosi na gestapo. A on zna polski, bo to jest Ślązak. Uważajcie na niego. </span>Od razu nas uprzedził, tak, że był absolutnie w porządku. Myśmy byli zdziwieni, że Niemcy, a tacy fajni. No i dosyć na tym, że zbliżały się święta Bożego Narodzenia, no i oni mieli...
    </section>
    <section>
        <time>4212</time>Już nie pamiętam co to było, w każdym razie mieli jakąś uroczystość wewnętrzną. No i krótko mówiąc, popili się nieco. No i tam jeden z nich wychodzi, stuka kopytami, lekko się chwieje i mówi po polsku: <span style="font-style: italic;">Troszku pijano.</span> (śmiech) Że jest trochę pijany. I pyta, czy może – bo w tym pokoju głównym salonie, stało pianino, bo ciocia grała na pianinie może zagrać? No więc oni wszyscy weszli, rozsiedli się i on tam gra jakieś tam niemieckie piosenki. Ale na pianinie, na górze, był stos nut. I on w pewnym momencie ściąga ten jeden zeszyt nutowy, otwiera... Ciotka zbladła. A to był zeszyt nutowy, książeczka, zawierająca wszystkie patriotyczne pieśni począwszy od hymnu polskiego. I jest „Boże, coś Polskę”, i „Rota” i najrozmaitsze patriotyczne pieśni.
    </section>
    <section>
        <time>4276</time>I on zaczyna grać „Jeszcze Polska nie zginęła”. No to my wszyscy żeśmy wstali. A Edi pyta: <span style="font-style: italic;">Dlaczego wy stoicie? </span>A my mówimy, że to jest hymn, nasz polski narodowy hymn. On wtedy do tych wszystkich swoich Niemców ?. Oni wstali, stuknęli kopytami, łapy po tych... I stoją, a ten gra ten hymn. My wszyscy stoimy. No i dobrze, skończył grać. I wuj właśnie mówi do... Zresztą wuj miał ten wąsik i przedrzeźniał Hitlera. I ci Niemcy się zarykiwali ze śmiechu. Ale wtedy wuj mówi, wuj, czy mój tata, nie pamiętam, który też znał nieźle niemiecki. I mówią, że... A wuj oczywiście potem pojechał do Radomia, już nie było go z nami. No i mówi, że przecież zaraz tutaj przyjdą żandarmi, bo to jest przecież nasz hymn, tego nie wolno grać. A Edi wyciąga pistolet: <span style="font-style: italic;">Niech tu przyjdą</span> – mówi – <span style="font-style: italic;">niech tu przyjdą</span>. (śmiech)
    </section>
    <section>
        <time>4336</time>No więc tak to było. I co się okazało. Później się o tym dowiedziałem. Edi, jak tam transporty wieźli, to zawsze przynosił nam, dzieciom, a to... Wtedy po raz pierwszy w życiu jadłem konserwy z żabich udek, francuskie. I on nam przynosił konserwy, owoce, pomarańcze. Dla dzieci, dla dzieci, dla dzieci. I taki był bardzo... Zawsze coś tam zwędził, słodycze jakieś, cukierki, jakąś czekoladę przynosił. Mięso. Zaopatrywał nas dodatkowo. Ale co się okazało? On się zmówił z tym starszym Krysztofem, tym naszym kuzynem, że jak wyjadą na front, to będą zrzucać po drodze skrzynki z granatami, z amunicją. Zrzucali, Stasio na motor, zbierał te skrzynki i wyjeżdżał do lasu. I odwoził do partyzantów. (śmiech)
    </section>
    <section>
        <time>4399</time>Więc to była już taka współpraca, że... Bardzo, bardzo dobrze to robili. No i pamiętam, że jak już się bardzo blisko zbliżał front, w pewnym momencie Edi... A, jeszcze była kiedyś historia taka, że jesteśmy w domu, i naraz wrzeszczy Jarek okropnie, ten mój brat. Ryczy, ryczy. Mama wpada do tego mieszkania Niemców, a ten Edi trzyma go tutaj przewiniętego prze kolano i leje normalnie łapą po tyłku. Więc mama złapała jakąś szczotkę, czy coś, bije tego Ediego: <span style="font-style: italic;">Ty faszysto, ty hitlerowcu! </span>– tłucze go. A on taki roztrzęsiony mówi, że ma pod łóżkiem skrzynkę z granatami, i to dziecko wlazło, zaczęło wyciągać te granaty i rozkręcać. Mówi: <span style="font-style: italic;">Wysadziłby nas wszystkich w powietrze!</span> (śmiech)
    </section>
    <section>
        <time>4456</time>Później, jak przyszedł Nowy Rok, Edi wyszedł i oni strzelali na wiwat w górę. Ja wtedy, pamiętam, wyszedłem i mówię:<span style="font-style: italic;"> Edi daj karabin, bo ja też chcę strzelić. – A potrafisz? – Potrafię. Ja jestem z powstania, to potrafię.</span> No i wziąłem ten karabin i do Ediego wycelowałem. I mówię do niego: <span style="font-style: italic;">Hände hoch.</span> Pamiętam do dzisiaj, jak Edi zbladł, mówi: <span style="font-style: italic;">No, no...</span> Odsunął tą lufę, zabrał ten karabin i mówił: <span style="font-style: italic;">Nie wolno.</span> No taki był właśnie facet, szalenie fajny gość. Jak już się front zbliżał, oni wszyscy wyszli. Już byli dokładnie ubrani w te kurtki zimowe, mieli, pamiętam, za pasem i w cholewach tutaj granaty powsadzane. I oczywiście te schmeissery na szyi. I każdy z nich miał panzerfausta w ręku. Wie pan, co to? <span style="font-weight: bold;">Tak. </span>Każdy z nich miał w ręku panzerfausta.
    </section>
    <section>
        <time>4518</time>No i Edi stwierdził, że chcą się z nami pożegnać, bo już mają rozkaz wyjścia. I przyszło polecenie, że wszyscy ci kwaterujący Niemcy mają przed wyjazdem rozstrzelać swoich gospodarzy. Więc mówi: <span style="font-style: italic;">Schowajcie się do piwnicy, bo mogą żandarmi sprawdzać, czy myśmy ten rozkaz wykonali. A my już was bronić nie możemy więcej, więc schowajcie się do piwnicy. </span>I pamiętam, że odsunęli stół w salonie tym, tam dywan leżał na podłodze. Ten dywan zdjęli, tam była klapa i wejście do piwnicy. Więc myśmy do tej piwnicy weszli, wszyscy domownicy, oni tą klapę zamknęli, zasunęli, postawili stół, na stole jakieś tam naczynia. No i poszli. No i myśmy siedzieli w tej piwnicy chyba do rana. W każdym razie... Takie okienko było pod sufitem piwniczne. W każdym razie słyszę, że jakiś huk taki, jak gdyby coś jechało. To czołgi były rosyjskie.
    </section>
    <section>
        <time>4591</time>No i jakiś tam szum, więc wskoczyłem na skrzynki, które tam były, od owoców, do tego okienka, żeby zobaczyć, co się tam dzieje. I widzę, że przez sąsiednie ogrody – u nas nie, tylko kawałek dalej – jedzie taki czołg, przewraca wszystkie drzewa, wszystkie płoty. To było właśnie T-34 rosyjski. Jedzie, jedzie, jedzie i za nim biegną jacyś żołnierze, ale to nie Niemcy są przecież. No i wtedy ojciec podszedł do okna i mówi: <span style="font-style: italic;">Sowieci.</span> Nie, bolszewicy, powiedział <span style="font-style: italic;">bolszewicy.</span> No, to już jest dobrze. No bo już Niemców przegonili, nie? No więc otworzyliśmy, wujek z ojcem moim tą klapę, przewrócili ten stół. Tam się potłukło wszystko co było na tym stole, ale w każdym razie wyszliśmy z tej piwnicy.
    </section>
    <section>
        <time>4643</time>I tak żeśmy doczekali tak zwanego wyzwolenia. Oczywiście w tej wsi byli Rosjanie, kwaterowali. Pamiętam, że mieli taki kocioł wielki... To już było właściwie na wiosnę chyba, w każdym razie już słońce świeciło. I kocioł postawili, gotowali w tym kotle jakieś jedzenie. I to były takie dwie kobiety, Rosjanki, ale w mundurach. I one tam gotowały. I nasze zdumienie, bo oni do tego kotła wrzucali różne rzeczy. Między innymi cukierki wrzucali do tego kotła. (śmiech) Jakieś konserwy, no różne rzeczy tam wrzucali do tego kotła jako jedzenie dla wojska. Patrzyliśmy na to ze zdumieniem. Myśmy zaczęli chodzić do szkoły, przy czym w jednej sali były dwie klasy. Jedna część sali była jedna klasa, druga część druga klasa. Wiejska szkółka.
    </section>
    <section>
        <time>4715</time>I w pewnym momencie coś się dzieje za oknami, no więc oczywiście podskoczyliśmy. A tam były takie okopy, które Niemcy jeszcze kazali kopać. Znaczy, ludzie ze wsi to kopali pod nadzorem Niemców. I nad tym okopem stoją żołnierze w niemieckich mundurach, jeńcy, a przed nimi oczywiście z tymi pepeszami enkawudziści. I pamiętam, jak jeden z tych Niemców... A to byli właśnie ci Rosjanie, którzy byli czy u Własowa, czy w RONie, nie wiem. W każdym razie Rosjanie w niemieckich mundurach. I on im powiedział: <span style="font-style: italic;">Tawariszcz.</span> I to pamiętam. A ten wyjął pistolet i kolbą tego pistoletu dał mu tutaj w zęby. <span style="font-style: italic;">Kakoj ja dla tiebie tawariszcz?</span> No i oczywiście na naszych oczach ich rozstrzelali i wrzucili do tego okopu. To widziałem, mieliśmy takie przeżycie szkolne. Rosjanie mordowali natychmiast tych, którzy służyli w niemieckiej armii. Tam nie było żadnej litości. No, a ojciec dostał pracę w gminie, w księgowości, no więc mieliśmy już jakieś pieniądze.
    </section>
    <section>
        <time>4797</time>I żeśmy się wtedy wyprowadzili od wujka i wynajęliśmy pokój. Jeden pokój z kuchnią w jednym z tych domów, które tam koło stacji kolejowej stały. Pamiętam, na pierwszym piętrze mieliśmy ten pokój z kuchnią. Bo to był dwukondygnacyjny budynek. I nawet była sytuacja taka... Oczywiście kuchnia była węglowa, a ustęp był na podwórku. Sławojka taka typowa. A my oczywiście chłopaki... W tych okopach, w tych rowach przeciwczołgowych było mnóstwo broni, tak, że każdy z nas miał broń. Ja miałem bardzo piękne parabellum, pamiętam. I zrobiliśmy kawał, bo żeśmy... Akurat babcia gotowała makaron i żeśmy wsypali do tego taką garść amunicji. Ta amunicja zaczęła wybuchać i cały ten makaron na suficie się znalazł. (śmiech) No więc dostaliśmy wtedy lanie z bratem. Ale wieczorem chyba mama znalazła u mnie w spodenkach w kieszeni ten pistolet.
    </section>
    <section>
        <time>4869</time>Ja tego nie mogłem przeboleć, że taki piękny pistolet mi zabrała i go wrzuciła do tej kloaki. A taki piękny pistolet był. Zabawy wtedy polegały na tym, że... Ponieważ szosa była ta główna asfaltowa, więc wieś była z jednej strony asfaltu – tak się wtedy mówiło – a kolonie z drugiej. Chłopaki ze wsi i z koloni się bili między sobą, wiadomo. Więc bitwy wyglądały w ten sposób, żeśmy wchodzili – my i oni – do tych okopów, które były kopane. Do tych stanowisk, z których mieli Niemcy strzelać panzerfaustami do jadących czołgów. I tam było mnóstwo broni. I były między innymi karabiny maszynowe. Więc myśmy pruli z tych karabinów jedni do drugich. Tylko: <span style="font-style: italic;">Będziemy strzelać! </span>No to ci oczywiście na dno okopu, a my tłukliśmy, dokąd ten karabin strzelał. Potem oni będą strzelać, no to my na dno okopu i oni strzelali. Więc takie były zabawy. Oczywiście te zabawy również kończyły się kilkoma zejściami śmiertelnymi, bądź ciężkimi okaleczeniami.
    </section>
    <section>
        <time>4942</time>Jak chłopaki np. nocą paśli krowy, czy konie, już nie wiem, palili ognisko i dla kawału położyli świece dymne. Znalezione przez nas. Tego było pełno dookoła, tego sprzętu wojskowego. A świece dymne służyły do robienia zasłon dymny. Więc te świece dymne położyli na ognisko, bo to będzie pięknie się dymić. Ale ponieważ coś nie za bardzo chciało się palić, no to wrzucili tam jeszcze kilka granatów. No i niestety to wszystko eksplodowało, tak że później przywozili... Ja to słyszałem tylko, ale widziałem, jak tych chłopców przywozili do wsi, żeby stamtąd pociągiem ich zawieźć do szpitala. Cali byli w cętkach, naszpikowani tym prochem. Całe twarze, ręce, wszystko. Takie opalone i naszpikowane tym prochem. Kiepsko to wyglądało. No, w każdym razie takie przypadki się też zdarzały.
    </section>
    <section>
        <time>5008</time>Różne inne też były. Tak to było. I tak wyglądały te nasze sprawy powojenne, popowstaniowe. Jeszcze sytuacja była taka, że jak już front... Po kapitulacji Niemiec w maju zaczęto tworzyć, w lecie zaczęto tworzyć na Śląsku... No, przejmować jak gdyby gospodarkę. I wtedy utworzono Bytomskie Zjednoczenie Przemysłu Węglowego. Dyrektorem tego Zjednoczenia został jeden ze znajomych mego taty z dawnego Ministerstwa Skarbu. I on ściągnął, dowiedział się, gdzie ojciec jest. Bo tam się ci skarbowcy poszukiwali między sobą. I ściągnął mojego tatę do tego Zjednoczenia na stanowisko dyrektora administracyjnego tego Zjednoczenia. Wtedy jeszcze Bytom był w strefie rosyjskiej okupacyjnej, natomiast to Zjednoczenie miało siedzibę po drugiej stronie dawnej przedwojennej granicy, w Świętochłowicach. To było miasto, które... Zresztą znane, huta „Florian” jest w Świętochłowicach. Pamiętam, że niedaleko tej huty dali nam mieszkanie po geodecie, po mierniczym górniczym, w pełni urządzone.
    </section>
    <section>
        <time>5101</time>No przecież myśmy nic nie mieli. Mieszkanie było w pełni urządzone i żeśmy tam po prostu zaczęli już normalnie mieszkać na Śląsku. Mieszkaliśmy tam chyba niecały rok, i potem jak już uregulowano te sprawy z granicami, że Bytom będzie po stronie polskiej, to przenieśliśmy się do Bytomia. I tam żeśmy też dostali bardzo przyzwoite mieszkanie. No i stąd są te moje zdjęcia z harcerstwa. Tam drużynę harcerską oczywiście zorganizowano. My z bratem oczywiście byliśmy harcerzami. Klub sportowy ze Lwowa tam się przeniósł do Bytomia, bo była piękna hala sportowa z basenem krytym, w Bytomiu. No więc my byliśmy w sekcji pływackiej tego klubu, trenowaliśmy. I były te sprawy powojenne, gdzie... No, ponieważ nie mieliśmy nic... No, pościel, jakieś tam meble podstawowe były, ale jednak pełne wyposażenie trzeba było mieć.
    </section>
    <section>
        <time>5170</time>I co się okazuje? W Bytomiu była zorganizowana tak zwana tandeta. To było targowisko, gdzie ci Niemcy, którzy mieli być ewakuowani... Bo myśmy mieli zaopatrzenie z UNRRY. Wie pan, co to UNNRA. Myśmy mieli paczki z UNRRY. To były takie kartonowe paczki, o takie mniej więcej, i tam były różne rzeczy. Dawne porcje frontowe. Amerykanie mieli tego olbrzymie zapasy i coś z tym trzeba było zrobić, no to przesyłali to do głodującej Europy. No i tam były konserwy mięsne, mleko skondensowane w puszkach. Ale były jakieś... Między innymi po raz pierwszy w życiu widziałem wtedy gumę do żucia, w ogóle nie wiedziałem, że coś takiego jest. Różne takie amerykańskie, ale to zaopatrzenie było, podstawowe przynajmniej. Były też i specjalne już paczki dla Europy, gdzie była mąka, gdzie byłą kasz,a tego typu produkty.
    </section>
    <section>
        <time>5228</time>Mleko w proszku, takie rzeczy. No, a niezależnie do tego jakieś mydło, środki toaletowe. Takie różności były też przysyłane. I to zaopatrzenie dla Polaków było, ale Niemcy tego nie mieli. Więc oni żeby móc cokolwiek kupić na wolnym rynku, musieli sprzedawać swoje rzeczy. No i stąd sprzedawano mnóstwo rzeczy, a my żeśmy to skupowali. O, na przykład te kryształy co stoją trzy, to właśnie są stamtąd. Te kryształowe wazony to są też kupowane tam w Bytomiu na tandecie. Od Niemców wyjeżdżających kupowaliśmy i oni z tych pieniędzy mogli coś na wolnym rynku kupić i po prostu przeżyć zwyczajnie. Więc oni tam sprzedawali swoje różne rzeczy, żeby jakoś przeżyć. Były przypadki, jeden z kolegów naszych został zamordowany sztyletem Hitlerjugend. Potem dowiedzieliśmy się, że ta rana była właśnie typowa taka szeroka. Bo te sztylety Hitlerjugend tej szerokości ostrze miały.
    </section>
    <section>
        <time>5303</time>I to była taka rana. Zabili go po prostu. Chłopak wracał wieczorem gdzieś tam przez park i ci chłopaki z dawnego Hitlerjugend po prostu go zarżnęli. Zasztyletowali go. Więc takie przypadki też się zdarzały. W Bytomiu wtedy uruchomiono operę, ponieważ Opera Bytomska, zresztą funkcjonująca do dzisiejszego dnia, była właściwie jedyną operą... Chyba jedyną, przynajmniej w tej strefie na pewno, zachodniej Polski, która miała wszystko, pełne wyposażenie. Kostiumy, dekoracje, wszystko tam było. Oczywiście z wyjątkiem artystów. Więc pamiętam, że wtedy dyrektorem opery został Didur, znana postać. Bytomskiej. I zaczęły się spektakle. I myśmy wtedy systematycznie na każdą premierę chodzili, ponieważ mój tata był tam osobą dość wysoko ustawioną. Dyrektor administracyjny Zjednoczenia Bytomskiego to było coś, prawda?
    </section>
    <section>
        <time>5369</time>Więc zawsze mieliśmy lożę, albo jakiś... Głównie w lożach żeśmy byli wtedy. I pamiętam, któregoś dnia wychodźmy po spektaklu, a tutaj przed operą rząd żołnierzy NKWD. Niedobrze, no my żeśmy się nieco przestraszyli. I trochę było też tych tak zwanych milicjantów. To byli ludzie w wojskowych mundurach, tylko z opaskami z napisem MO. A normalne mieli mundury typowo wojskowe. I jakiś tam oficer z tej milicji wyszedł i mówi: <span style="font-style: italic;">Proszę się nie obawiać. Ponieważ jest teraz zagrożenie Werwolfu, to tutaj patrole NKWD będą państwa odprowadzać do domów.</span> I tak się stało. (śmiech) Zgrupowaliśmy się, w którym kierunku miasta kto idzie i dwóch enkawudzistów nas odprowadzało po kolei do domów. Ale przeżycie było, bo nie wiedzieliśmy, co się dzieje. Czy czasami nas nie wsadzą na transport i nie wywiozą gdzieś na Sybir, do łagrów jakichś.
    </section>
    <section>
        <time>5440</time>Albo nie rozstrzelają, no nie wiem, różnie to mogło być. No i tak się to działo aż do roku 1949. A w szkole, w której żeśmy byli, to było 2 Bytomskie Gimnazjum Męskie, tak się ta szkoła nazywała wtedy. Ona była przy Pl. Sikorskiego w pięknym budynku szkolnym, zresztą z pełnym wyposażeniem. Mam zdjęcia, pokazywałem, z tych np. pracowni biologicznych, gdzie były mikroskopy itd. Wszystko było. I w tej szkole mieliśmy różnych kolegów. Między innymi dużo było kolegów lwowiaków. Do tej pory zresztą mamy takie grono, ponieważ mój brat... Chodziliśmy do jednej klasy, którą żeśmy... To była klasa przygotowawcza, tak się nazywała. W następnym roku była klasa wyrównawcza, która wyrównywała poziom nauki. I dopiero od trzeciego roku była jakaś numeracja klas. Więc w różnym wieku tam byli koledzy, ale bardzo dużo było lwowiaków.
    </section>
    <section>
        <time>5516</time>Było trochę Ślązaków, no i trochę, tak jak my tutaj z bratem, z Polskie centralnej tak zwanej. Ale to nas było tylko trójka, trzy osoby tylko były. Brat mój, ja i jeszcze jeden z kolegów. Sami chłopcy zresztą, bo to było męskie gimnazjum. I ja do tej pory normalnie mówię bałakiem lwowskim, normalnie bez najmniejszych problemów. Do tego stopnia, że jak przyjechałem do Warszawy na studia – mieszkałem zresztą w tym domu akademickim przy Pl. Narutowicza – to mnie... Do tej pory część kolegów mnie uważa za rdzennego lwowiaka. Bo ja normalnie mówiłem po lwowsku tylko [mówi z akcentem]. Ale znałem też akcent śląski. Tak, że również... Do tej pory już dużo zapomniałem, ale kiedyś mówiłem rozbarskim akcentem śląskim bez najmniejszych problemów. No bo z tymi i z tymi kolegami, prawda? Do tej pory jak czasami się z którymś z kolegów Ślązaków spotykam, to my: <span style="font-style: italic;">hopie, tego.</span>.. (śmiech) <span style="font-style: italic;">Będziemy se gadać po śląsku.</span>
    </section>
    <section>
        <time>5596</time><span style="font-style: italic;"> O pieronie, to ty po śląsku mówisz? </span>Ja mówię: <span style="font-style: italic;">Ja, mówię, gadkę śląską mam.</span> [z akcentem] No i tak żeśmy czasami sobie rozmawiali po śląsku. Już zapomniałem oczywiście tych wszystkich charakterystycznych zwrotów śląskich, bo przez tyle lat człowiek tego nie używa. Ale lwowski mi został akcent. Ale wracam do tej sprawy. No i przyszedł rok 1949, jak wiemy, to był ten tak zwany kongres zjednoczeniowy, gdzie powstało PZPR. No i oczywiście skończył się okres w miarę luźnego... To znaczy udawania Rzeczypospolitej niepodległej i zaczął się powojenny komunizm, który trwał aż do roku 1956. No później też był, to właściwie niby też był socjalizm, ale już taki lżejszy. Natomiast to był rzeczywiście bardzo ciężki okres powojennego komunizmu, okropny.
    </section>
    <section>
        <time>5661</time>No i oczywiście rozwiązano harcerstwo, całą komendę naszego hufca UB aresztowało. Ojca też zawezwali do UB ale jakoś... Cała dobę tam był, ale wrócił. Nie chciał mówić, co było i jak było, tak że ja nie wiem. Oczywiście natychmiast stracił stanowisko, to wiadomo. Wyrzucili go przecież z pracy, to była rzecz oczywista. No i kolega skarbowiec, który pracował w delegaturze Najwyższej Izby Kontroli w Katowicach, załatwił mu tam zatrudnienie jako inspektora kontroli skarbowej. No i tak właściwie do emerytury pracował. Oczywiście później przenieśli się do Warszawy. Wróciliśmy do Warszawy, zresztą na Ochotę też, tylko już nie do naszego domu. No, miał jakieś zatrudnienie.
    </section>
    <section>
        <time>5731</time>To było bardzo skromniutkie i myśmy mieli bardzo ciężko, bardzo ciężko nam było. Bardzo ciężko. Do tego stopnia, że jak ja przyjechałem do Warszawy na studia, bo złożyłem papiery na wydział geodezji... No bo obaj moi stryjowie byli geodetami. Starszy stryj Włodzimierz, który skończył Instytut Geodezyjny w Moskwie. Konstantynowskij Mierwoj Instytut. Konstantynowskij Imperatorskij Mierwoj Instytut w Moskwie. To bardzo znana uczelnia, mnóstwo profesorów było absolwentami tej uczelni, również naszych profesorów. I mój stryj był też profesorem. To znaczy on nie miał tytułu profesora, miał tytuł tak zwanego docenta, ale dzisiaj byśmy powiedzieli, że to jest profesor uczelniany na politechnice. Był zresztą jednym z założycieli wydziału geodezji na politechnice. A drugi stryj był mierniczym przysięgłym i miał swoją kancelarię, a więc obaj byli geodetami, prawda? No więc mój tata mówi: <span style="font-style: italic;">Słuchaj, to idź też ty na geodezję, to zawsze ci będzie łatwej. </span>I muszę przyznać, że rzeczywiście, bo część moich profesorów to byli koledzy mojego stryja. Tak, że było mi...
    </section>
    <section>
        <time>5806</time>Nie zawsze było łatwiej. Jeden z nich, pamiętam, że mi wymyślał: <span style="font-style: italic;">Twój stryj taki, jak ci nie wstyd przychodzić do mnie z takim wynikiem?! Twój stryj taki porządny, twój ojciec taki porządny, a ty co?! </span>No i tam wymyślał mi przy kolegach, było mi głupio i wstyd. A on to oczywiście z dobrego serca, bo nosił mnie jako niemowlaka na rękach. Bo to był przyjaciel mojego stryja. No, ale takie sytuacje były. Ale ponieważ miałem niewłaściwe pochodzenie w owym czasie, w roku 1951, to oczywiście nie... Składałem podania, ale oczywiście żadne podanie nie zostało załatwione. Nie miałem miejsca w domu akademickim i nie miałem bonów stołówkowych. I nie miałem stypendium. A rodzice szalenie skromnie żyli.
    </section>
    <section>
        <time>5862</time>Bardzo nam było ciężko. Więc miałem tam, trochę pieniędzy i dali, i co miałem robić? Przyjeżdżam, poszedłem do dziekanatu, dowiedziałem się, że nic nie mam. No to co? Miałem tą walizeczkę, to poszedłem na dworzec ówczesny Główny, usiadłem i tam przespałem całą noc. Jedną, drugą, trzecią. Potem znajomi mojego przyjaciela, lwowiaka zresztą z Bytomia, przyjechali do Warszawy i oni mnie tam przespali u siebie dwie, czy trzy noce. Potem mnie ulokowali u jakichś swoich innych znajomych, zresztą Żydów. Taki malarz, artysta malarz był żydowski, nazywał się Gleb. U niego spałem chyba dwie, czy trzy noce, ale nie mogę ludziom przecież... Zresztą bardzo sympatyczni ludzie, nawet mnie karmili trochę, żebym jakoś tam przeżył. (śmiech) Bardzo mili i sympatyczni ludzie, ale przecież nie mogę ludziom obciążać.
    </section>
    <section>
        <time>5921</time>No i znów na ten dworzec. No i tam na tej ławeczce spałem, a milicja budziła tych, którzy tam spali, co jakiś czas. Że tutaj nie wolno spać, bo to jest poczekalnia dla pasażerów, a nie do spania. Tak, ze kiepsko się czułem i oczywiście przysypiałem trochę na wykładach, bo wiadomo... Zawsze gdzieś tą walizkę w kącie sali stawiałem i przysypiałem trochę na tych wykładach. No i jacyś tam koledzy mówią: <span style="font-style: italic;">Co się z tobą dzieje? Dlaczego tak przysypiasz? Co ty, chory jesteś?</span> Ja mówię:<span style="font-style: italic;"> Nie. – A gdzie mieszkasz?</span> Ja mówię: <span style="font-style: italic;">No, na dworcu śpię. – A, to chodź do nas, będziesz waletować w akademiku. </span>I w akademiku w pokoju 701 na siódmym piętrze. To był taki pokój przeznaczony... To były pokoje, które przed wojną, akurat w takim dużym pokoju mieszkało trzech studentów.
    </section>
    <section>
        <time>5973</time>A w tych mniejszych były albo pojedyncze, albo pary. Ale oczywiście tam były łóżka chyba, już nie pamiętam, dla ośmiu studentów. Takie piętrowe, żelazne łózka. Tak cztery łóżka, to było dla ośmiu. No to będziesz u nas waletował. No, ale żeby się dostać do tego akademika... Ale oczywiście portierzy sprawdzali legitymacje. Te legitymacje mieszkańca domu akademickiego. No więc trzeba było tak zręcznie. Zawsze było tak, że któryś z kolegów zagadywał, a ja chodu na te schody. No więc ponieważ ten portier widzi, co się dzieje, to wskakiwał do windy i jechał na górę. Z tym, że ja byłem po schodach zawsze szybciej, niż on windą. No i jak wpadłem do pokoju, to już tam portier nie mógł wejść, bo koledzy w niego rzucali butami, czy tam czym innym i on się bał po prostu tam wejść.
    </section>
    <section>
        <time>6028</time>No i tak przebidowałem cały semestr. Oczywiście spałem albo na podłodze, albo któryś z kolegów się posunął trochę: <span style="font-style: italic;">No to chodź, prześpimy razem. </span>Głowa, nogi, w ten sposób. Ale mogłem już spać, już miałem dach nad głową. Tam były szafy ścienne. I coś tam wpadło, bo z tyłu była taka dykta, a w tej dykcie była dziura. I coś tam komuś wpadło do tej dziury. No więc sięgamy ręką, żeby to wyjąć, a tam amunicja niemiecka. I ja wtedy powiedziałem: <span style="font-style: italic;">A słuchajcie, tutaj były przecież koszary żandarmerii, to pewnie Niemcy to pozostawili. </span>I ktoś doniósł na milicję. No i w nocy po mnie przyszedł milicjant, założył mi kajdanki i zaprowadził na komisariat.
    </section>
    <section>
        <time>6091</time>No i tam przesłuchanie, ubek mnie jakiś przesłuchiwał. <span style="font-style: italic;">Skąd ja wiem, że tam była amunicja? </span>Ja mówię: <span style="font-style: italic;">No bo cała okupację mieszkałem naprzeciwko i widziałem, że tam Niemcy kwaterują. No to skąd się mogła wziąć, tylko od nich. Wojsko tam było. Prawdopodobnie żandarmeria, dokładnie w tej chwili nie wiem.</span> No więc mnie tam przesłuchali, przesłuchali i puścili na szczęście. (śmiech) No więc takie były sytuacje, ale to były sytuacje nieprzyjemne. No, różne były inne historie z kolegami. Jeden z naszych kolegów ze starszego roku był, jak się okazało, tajniakiem, oficerem UB. I uratował jednego z naszych kolegów, który... Na rogu Mochnackiego i Grójeckiej była taka knajpka i on tam poszedł. Miał jakąś chandrę i poszedł zjeść talerz zupy i napić się wódki. Pamiętam, że grochówkę sobie zamówił, bo opowiadał to wszystko. No i jak się napił... A obok przy stoliku siedzieli ubecy.
    </section>
    <section>
        <time>6160</time>Coś do niego zagaili, on już był lekko napity i zaczął mieć pretensje, że jego wuj został wywieziony na Kamczatkę i tam takie historie zaczął opowiadać. No i ci ubecy oczywiście do niego, ze go chcą zaaresztować. Więc on uciekł. Uciekł do akademika. I w tym holu głównym, tam były takie schody na podest, tam go dopadli. No i zrobił się szum. Któryś z kolegów to zauważył, no i tego naszego kolegę, którego nazywaliśmy „Oficerem”... Mówi: <span style="font-style: italic;">Słuchaj Oficer, Piotrka tutaj ubecy chcą zaaresztować</span>. Więc on zszedł na dół do nich, pokazał im legitymację. Oni elegancko momentalnie się odsunęli. Mówi: <span style="font-style: italic;">Co jest? Ja przejmuję sprawę, możecie iść.</span> No i chłopaka uratował. Nawymyślał mu okropnie potem, ale chłopaka uratował w ten sposób.
    </section>
    <section>
        <time>6220</time>Tak, że różni byli ubecy, prawda? A był oficerem UB, czy jakimś tam funkcjonariuszem. W każdym razie miał ksywę „Oficer”. Myśmy go nazywali „Oficer” wszyscy. On oczywiście wiedział o tym, bo myśmy do niego nie mówili inaczej, tylko: <span style="font-style: italic;">Ty, Oficer.</span> Więc wiedział. Wśród kolegów jakoś tam wszystko uchodziło. No, ale później się zrobiła awantura dzika, bo w tym naszym pokoju mieszkało dwóch kolegów, z których jeden był bardzo... Dwóch kolegów, takich no... Trzech nawet, trzech. Takich zatwardziałych komunistów. A jeden był we władzach ówczesnego ZMP. W uczelnianych.
    </section>
    <section>
        <time>6276</time>I była jakaś historia, że chcieli nas... Przysłali milicję, żeby wyeksmitować tych waletów. Żeby nas wyrzucić stamtąd. I to ten kierownik domu akademickiego. I ci nasi koledzy partyjni – jak się okazało, oni byli również w z partii, PZPR – oczywiście zrobili dziką awanturę broniąc nas po prostu, swoich kolegów. No i dosyć na tym, że wtedy akurat skończył się remont skrzydła od strony ul. Mochnackiego, no i wszystkim nam, tym waletom, przyjęli nas od domu akademickiego i dali nam miejsce w tym budynku od strony ul. Mochnackiego. No, to już było dobrze. Ale cały ten semestr, oprócz tego, że waletowałem, to jeszcze nie miałem co jeść przecież. No bo nie miałem pieniędzy. Nie miałem żadnego stypendium, a nie chciałem obciążać rodziców, bo wiedziałem, że jest bardzo źle u nich. Jakieś tam drobne pieniążki miałem, na tramwaj nawet, żeby dojechać do Politechniki.
    </section>
    <section>
        <time>6346</time>Ale na jedzenie oczywiście normalne nie było, no bo skąd? W związku z czym robiłem w ten sposób. Na dole była stołówka w domu akademickim w tym głównym gmachu przy Narutowicza. Była stołówka. I tam w stołówce były kosze z kromkami chleba, obrzydliwego zresztą, ale chleb. Potem był wielki kocioł z kawą zbożową, a potem szło się po odbiór porcji śniadaniowych, ale trzeba było oddać bon. W czasie obiadu było tak, że był ten sam kosz z chlebem, potem się brało talerz zupy, a do drugiego dania trzeba było oddać bon stołówkowy. No przecież ja tych bonów nie miałem, w związku z tym żyłem tym chlebem i tą kawą. Albo chlebem i zupą. (śmiech) Normanie brałem to i chodu. No i jakoś mogłem przeżyć. Jeszcze brałem kilka kromek tego chleba do kieszeni, żebym w razie czego mógł coś zjeść. No i tak sobie żyłem przez ten cały semestr. Muszę powiedzieć, ze ja wiem, co to znaczy głód, bo go naprawdę doznałem. Więc co to znaczy głód.
    </section>
    <section>
        <time>6428</time>I to nie to, że mi się chce jeść – po prostu wiem co to znaczy głód. Naprawdę głód – kiedy się kręci w głowie, kiedy człowiek zaczyna mieć mroczki przed oczami z głodu. Wiem, co to znaczy. Ja to przeżyłem. No ale jakoś Pan Bóg łaskaw i siły, i przekaz genetyczny był taki, że można było to wszystko wytrzymać. (śmiech). No i tak to było. To tyle może co do tych wspomnień bezpośrednio powojennych. <span style="font-weight: bold;">A proszę powiedzieć, gdzie Pan pracował jeszcze w późniejszym czasie, po skończeniu studiów? </span>A, to była ciekawa historia. Dlatego, że jak ja zacząłem te swoje studia, były to studia dwustopniowe. Pierwszy stopień był inżynierski i drugi stopień był magisterski. Po inżynierskim uzyskiwało się dyplom inżyniera, w tym przypadku inżyniera geodety. Potem się aplikowało na następny kurs, magisterski dwuletni i uzyskiwało się tytuł magistra inżyniera. Ale po tym kursie inżynierskim mnie po prostu powołano do wojska. Ponieważ myśmy mieli studium wojskowe w czasie studiów, również z obozami wojskowymi.
    </section>
    <section>
        <time>6501</time>I to nie obozami organizowanymi dla studentów, tylko np. po pierwszym roku mieliśmy obóz w Orzyszu, to był 1 Warszawski Pułk Artylerii Ciężkiej, haubico-armaty 122,6. I to był letni obóz w Orzyszu, w koszarach letnich w Orzyszu. I nas tam przydzielono jako baterię akademicką, no bo kompania w piechocie, w artylerii, to jest bateria. A więc jako baterię akademicką do dywizjonu szkolnego. W dywizjonie szkolnym była szkoła podoficerska, kompania samochodowa i bateria akademicka, znaczy my. Przydzielono nam kaprali nadterminowych, dzisiaj byśmy powiedzieli zawodowych. Katów straszliwych. A dowódcą tego dywizjonu był major Zmitriewicz. Zaciągał ze wschodniego.
    </section>
    <section>
        <time>6560</time>Pamiętam, na pierwszym apelu wszyscy stoimy już umundurowani, w stare zresztą ciuchy i stare mundury po kimś tam. <span style="font-style: italic;">Nu studenci, sokoły moi. U nas rekrut dostai...</span> [ze wschodnim akcentem] Można powiedzieć, tak jak on powiedział? Cytuję. <span style="font-style: italic;">Dostai w dupę przez trzy miesiące. A wy to dostaniecie w jeden miesiąc, to samo.</span> <span style="font-style: italic;">Zrozumieli? – Tak jest! </span>- odpowiedzieliśmy głośno. Nu, tak rozejść się. No i żeśmy się oczywiście rozeszli. I tak było. Tak było. Jeden z kolegów dostał z uszu, z nosa, z gardła krwotoku, tak mu dali straszliwie. I tak było, rzeczywiście, dostaliśmy okropnie. Okropnie. Ale przeszliśmy twardą szkołę. (śmiech) Ja pamiętam, po raz pierwszy w życiu, wracając z nocnych ćwiczeń w kolumnie, spałem w marszu. Normalnie spałem. Ja pamiętam, żeśmy po skończeniu tych ćwiczeń kolumnę stworzyli i wracaliśmy marszem do koszar.
    </section>
    <section>
        <time>6634</time>Ale zwarci dosyć i dotykaliśmy się łokciami. I pamiętam, żeśmy wyszli z tego ternu ćwiczeń i potem już nie wiem nic. I obudziłem się, jak żeśmy skręcali do koszar. Czyli co najmniej pół godziny albo dłużej spałem, maszerując. Tak, że takie cuda były też. To śmiszna taka sytuacja, prawda? Tak to było. No, to różne tam przygody wojskowe. W każdym razie skończyłem te studia i po inżynierskim wzięli mnie do wojska. Awansowali. Bo ja dostałem wtedy nakaz pracy, bo były nakazy pracy. Ponieważ skończyłem kierunek kartograficzny, więc dostałem nakaz pracy do Wojskowych Zakładów Kartograficznych.. Nie miałem zbyt dobrego dyplomu, o tak powiedzmy, taka mocna trójka. No bo w tych sytuacjach, w jakich ja żyłem, trudno było o coś lepszego przecież. W każdym razie taka trójka była, może tam trzy plus, już nie pamiętam. W związku z czym natychmiast mi dali nakaz pracy do Wojskowych Zakładów Kartograficznych.
    </section>
    <section>
        <time>6704</time>Byłem ucieszony, bo to jest przedwojenny Wojskowy Instytut Geograficzny, który się mieści w Alejach Jerozolimskich. I tam rzeczywiście, poza tą kadra oficerską, większość pracowników to byli dawni przedwojenni pracownicy WIG-u. I bardzo tam się dużo od nich nauczyłem, rzeczywiście. To była zresztą bardzo dobra firma. Jeżeli powiem, że przedwojenne mapy topograficzne polskie, 1:100000, w tej skali, zyskały na kartograficznej wystawie w Paryżu w 1937 chyba roku złoty medal jako najlepsze na świecie mapy topograficzne. Więc to była rzeczywiście dobra firma, bardzo wysoki poziom techniczny w owym czasie. I nauczyłem się bardzo dużo, również od tych starych pracowników. Nauczyłem się druku litograficznego z kamieni. Obecnie nikt już tego nie stosuje, ale ja to kiedyś robiłem.. Ale nie o to chodzi. Powołali mnie do tego wojska, znaczy do tych Wojskowych zakładów. No to normalnie pojechałem na wakacje. 1 września przychodzę do pracy, na dole tam, do WIG-u.
    </section>
    <section>
        <time>6776</time>A ten oficer dyżurny patrzy:<span style="font-style: italic;"> No to proszę w takim razie skierować się do kadr, taki kapitan.</span>.. No i dobrze, ten i ten pokój, dobrze, poszedłem tam. A ten się patrzy na mnie: <span style="font-style: italic;">A wy poruczniku dlaczego po cywilnemu? </span>Ja mówię: <span style="font-style: italic;">Jak to? Ja tu przyszedłem z nakazem pracy. – Co mi tutaj..</span>. Nie będę cytował dosłownie, ale językiem wojskowym się do mnie odezwał, używając określeń adekwatnych do sytuacji, nazwijmy. W każdym razie okazało się, że z dniem 1 sierpnia zostałem powołany do zawodowej służby wojskowej, awansowany do stopnia podporucznika, do korpusu oficerów topografów. O czym oczywiście nie wiedziałem. Natychmiast mnie skierowali tam do odpowiednich magazynów, musiałem pobrać mundur, pełne umundurowanie, zaopatrzenie.
    </section>
    <section>
        <time>6834</time>Dali mi skierowanie na kwaterę do takiego pokoju na Mokotowie, w wojskowych budynkach. W jakimś mieszkaniu pokój mi tam przydzielono. Oczywiście broń musiałem pobrać, pistolet swój TT. Zresztą dobry pistolet, już używany, ale dobry pistolet. No i skierowali mnie do pracy w tychże Wojskowych Zakładach Kartograficznych, do działu reprodukcji kartograficznej. No i tam do przygotowalni form offsetowych. No i tam pracowałem po prostu przez kilka miesięcy. Bardzo się dużo nauczyłem zawodowo, bardzo dużo mi to dało. No i po pewnym czasie stwierdzono, że organizuje się w dawnych koszarach podchorążówki w Komorowie koło Ostrowi Mazowieckiej... To są te koszary carskie jeszcze, do których przeniesiono podchorążówkę karnie po puczu majowym w 1926 roku. Bo podchorążówka była, jak wiemy, w Alejach Ujazdowskich. Po tym zamachu stanu Piłsudskiego. I wtedy karnie – ponieważ gen. Rozwadowski, komendant podchorążówki stanął po stronie rządu, przeciwko Piłsudskiemu – podchorążówkę przeniesiono do dawnych koszar koło Ostrowi Mazowieckiej. To były rozbudowane, koszary bardzo ładnie zresztą urządzone.
    </section>
    <section>
        <time>6920</time>Tam mnie skierowano i tam zorganizowano bazę wojskowej służby topograficznej. I między innymi mnie skierowano, żebym urządził polową drukarnię map topograficznych. No to pojechałem do tego Komorowa, co miałem robić? Rozkaz, to rozkaz, prawda? Pojechałem do tego Komorowa, jeszcze była taka śmiszna sytuacja, że przyjechałem pociągiem do stacji Ostrów Mazowiecka, a od tej stacji okazało się, że do tego Komorowa jest jeszcze taka brukowana ulica jakieś około 3 km. Może dwa i pół, już nie pamiętam. No więc nie ma rady. A ponieważ przyjechałem dość późno, to już była właściwie zima, jakoś tak chyba, początek zimy, no więc już była noc. Właściwie ciemno.
    </section>
    <section>
        <time>6977</time>Ale idę do tego Komorowa, no co ma robić? No idę, idę. Tą walizkę trzymam i idę tą ulicą, tą brukowaną drogą. No i doszedłem do Komorowa, na bramę, pokazuję wszystko oficerowi dyżurnemu. <span style="font-style: italic;">A tak, tak, tu jest dla pana, panie poruczniku, przygotowane miejsce.</span> Jakiś tam pokój był w jakimś budynku. Następnego dnia się melduję do swojego dowódcy, majora Jamiołkowskiego, pamiętam jak dzisiaj. A on się tak na mnie patrzy: <span style="font-style: italic;">A jak ty się dostałeś tutaj?</span> Ja mówię: <span style="font-style: italic;">No, z Komorowa szedłem.</span> A on mówi: <span style="font-style: italic;">Co ty, durny jesteś? Co ty najlepszego... Kilka dni temu przyszedł transport broni i amunicji dla nas, zostawili go na bocznicy kolejowej. Było w nocy włamanie i cały tan transport broni i amunicji rozkradziony. </span>
    </section>
    <section>
        <time>7038</time><span style="font-style: italic;">Przecież tu są jeszcze oddziały partyzanckie w lasach! Bo to Kurpie przecież. Tu są oddziały partyzanckie. Jak by cię w mundurze zobaczyli, to by cie zarąbali od razu, na miejscu. </span>No, ale udało się, udało się, dobrze. Ten mnie poprowadził do takiej dużej hali w jednym z budynków. Taka hala była, właściwie niski parter, można powiedzieć. I na środku stała taka maszyna drukarska Klainot, firmy Klainot. Niemiecka maszyna drukarska, jednokolorowa. I kilku takich żołnierzy, takie ciubaryki. I mówi do mnie tak: <span style="font-style: italic;">Tu masz lokal, tu masz maszynę. Tu masz swoje wojsko</span> – <span style="font-style: italic;">sami fachowcy.</span> <span style="font-style: italic;">Ja tu chcę za miesiąc widzieć polową drukarnię map.</span> Ja mówię:<span style="font-style: italic;"> Dobrze panie majorze, ale... – Jesteś inżynierem, znasz się na tym? Rób. </span>I poszedł.<span style="font-style: italic;"> </span>No i co? No i była. (śmiech)
    </section>
    <section>
        <time>7105</time>Wszystko było. ? musiał być, a jak. Pojechałem oczywiście do Warszawy, do swoich kolegów do Wojskowych Zakładów kartograficznych, mówię: <span style="font-style: italic;">Słuchajcie, ten typ mi tutaj kazał...</span> –<span style="font-style: italic;"> A to wiesz, tu są takie magazyny, to tu, to tamto. Zaraz się zgłoś, dostaniesz odpowiednie przepustki, pisma, wybierzesz to wszystko co tam trzeba.</span> No to poszedłem do swojego profesora i mówię: <span style="font-style: italic;">Panie profesorze, muszę to zorganizować. – To niech pan weźmie to, to, i to. – Dobrze. </span>No i w ten sposób zorganizowałem wszystko. Wszystkie aparaty musiałem ustawiać, odpowiednio wyjustować, odpowiednio skalibrować. Wszystkiego się nauczyłem. Trzeba to było robić od zera, nic nie było. A z wojakami miałem trochę kłopotów, bo oni mnie tam sabotowali.
    </section>
    <section>
        <time>7150</time>Jak emulsje robiliśmy światłoczułe do form drukarskich, to czasami przylatuje do mnie: <span style="font-style: italic;">Panie poruczniku, wszystko spada, ta emulsja się nie trzyma. – Kto ją robił? – No ja robiłem, wszystko zgodnie z recepturą.</span> Ja mówię: <span style="font-style: italic;">To mi daj tę butelkę z emulsją.</span> No i pojechałem do Warszawy, do koleżanki, która prowadziła w WZK laboratorium chemiczne, chemiczka. Mówię: <span style="font-style: italic;">Słuchaj, powiedz mi, co tutaj jest, w tej emulsji, co on tam wsadził?</span> Ona zrobiła analizę i powiedziała. To ja przyjechałem, odwołałem go: <span style="font-style: italic;">Powiedz mi, ile ja mam? – Poruczniku, pan ma trzy dni ścisłego.</span> Znaczy, ile mogę dać mu aresztu. Ja mówię: <span style="font-style: italic;">No to dzwonię do profesa. – Ale o co chodzi? </span>A ja mówię: <span style="font-style: italic;">A dlaczego dolałeś tyle i tyle wody? – A skąd pan wie?</span> A ja mówię: <span style="font-style: italic;">Wiem.</span> Taki miałem potem autorytet u tych chłopaków...
    </section>
    <section>
        <time>7219</time>Ale trochę ich pogoniłem też po poligonie. <span style="font-style: italic;">Jesteście wojsko? To z pełnym uposażeniem za piętnaście minut na placu</span>. No i brałem ich na poligon i trochę przeczołgałem po błocie, po piachu. Raz, drugi, trzeci. No i przychodzi do mnie taki kapral, ich taki jakiś nieformalny, jak się okazuje, gangster z Ochoty. No i przychodzi... Nazywaliśmy go Szmaja, bo był leworęczny. Przychodzi: <span style="font-style: italic;">Obywatelu poruczniku, melduje się kapral taki, a taki. – Dobra – ja mówię. Czy można nieoficjalnie? </span>Ja mówię: <span style="font-style: italic;">Można. – Panie inżynierze...</span> Od razu była inna rozmowa. <span style="font-style: italic;">Pan się z nami męczy, my z panem też. Zawrzyjmy układ: pan da nam spokój, a ja panu gwarantuję, że tu wszystko będzie chodzić jak w zegarku.</span> Ja mówię: <span style="font-style: italic;">Dobra. Daliśmy sobie łapę i tak było.</span> (śmiech) I tak było.
    </section>
    <section>
        <time>7275</time>Nauczyłem się również rozmawiać z ludźmi, prowadzić po prostu zespół. Tak, że to wojsko mi trochę dało, tak. Musiałem się dużo rzecz nauczyć. Był kiedyś taki przypadek, że ponieważ robiliśmy zdjęcia... Zresztą to był duży format, bo to był format ponad A1 ? aparatu. To duży aparat, na szynach takich. Rozpiętość tych szyn to było jakieś 3,5 metra mniej więcej, i to jeździło. Ekran był z lampami łukowymi oświetlającymi, cuda niewidy. I robiło się to na tak zwanych płytach mokrokolodianowych, szklanych, które po zdjęciu otrawiało się roztworem cyjanku potasu. Oczywiście to wszystko robiło się w maskach, w rękawicach gumowych itd. Więc ja już pilnowałem tego cyjanku, miałem go w butelce. Była waga precyzyjna, odważaliśmy te odpowiednie ilości cyjanku, wszystko było notowane itd. I kiedyś przychodzi do mnie prokurator:
    </section>
    <section>
        <time>7340</time><span style="font-style: italic;">Czy pan ma cyjanek? – Mam. – No to proszę pokazać. – Proszę bardzo. – No to przeważymy.</span> No i przeważyli wszystko dokładnie. Zgadza się. Rozchód, wszystko zapisane, zgadza się. Oczywiście stemplowałem zawsze tą szafkę z tym cyjankiem, no bo tutaj nie ma żartów, wiadomo. Mówię: <span style="font-style: italic;">Ale panie prokuratorze, o co chodzi? – Proszę pana, w Ostrowi Mazowieckiej otruto kogoś tam cyjankiem potasu. I my teraz szukamy wszędzie, gdzie jest cyjanek. </span>Ja mówię: <span style="font-style: italic;">No to ładnie. </span>No więc takie sytuacje się też zdarzały. Ale całe szczęście, jakoś wszystko było dobrze. Inny taki ciekawy przypadek.
    </section>
    <section>
        <time>7382</time>Oczywiście, jak w każdym oddziale wojskowym, był oficer z kontrwywiadu. Tutaj też był i to był marynarz, chodził w marynarskim mundurze. I była wyjątkowa szuja, donosił na kolegów. Takie bydlę było. A kasyno było na piętrze. To stary budynek, jeszcze carski. I z tego piętra był jeden trakt schodów, prowadził na parter. Z wysokiego piętra, więc to były takie dość długie schody. No i pamiętam, że tam się koledzy nasi, oficerowie... No w kasynie, jak wiadomo, szła ta wódka i ludzie tam byli lekko podpici. I on tam się do kogoś przyczepił, no to go wyprowadzili na te schody, dali mu w mordę i pojechał na dół po tych schodach. Oczywiście, po takim pojechaniu na dół już tylko do szpitala, już do niczego innego się nie nadawał. No i zwolnili go. Znaczy, już nie wrócił. No i przyszedł jakiś inny oficer. I zawsze go pytali: <span style="font-style: italic;">To ty jesteś ubek? – Nie, tego..</span>. No i tamten inny już był normalny, przyzwoity. Tak, że takie sytuacje się też zdarzały.
    </section>
    <section>
        <time>7454</time>Kiedyś nasi oficerowi w Ostrowi Mazowieckiej w knajpie postrzelali się z ubekami. Nie lubiliśmy się, krótko mówiąc. No bo cóż, oficerowie, tym bardziej topografowie, wiadomo, do żadnych... Normalni. A naprzeciwko kwaterowali Rosjanie. To był taki oddział łączności, po drugiej stronie ulicy, naprzeciwko koszar naszych. To był taki oddział łączności i oni co rano wsiadali w samochód z rolami takimi dużymi przewodów i po prostu reperowali. Ponieważ co noc cięli im linię, która łączyła do Moskwy. I ci partyzanci kurpiowscy co noc tą linię cięli, więc oni ją odbudowywali każdego dnia. Może nie każdą noc, co którąś, ale w każdym razie cięta byłą ta linia, więc oni ją stale odbudowywali. No i ci oficerowie stamtąd przychodzili do nas do klubu grać w bilard, rozmawiać... Znaliśmy się wszyscy, bo wiadomo, też technicy inżynierowie, podobna sytuacja przecież. Żadna tam enkawudowska swołocz, normalni.
    </section>
    <section>
        <time>7530</time>No, jak przyszedł rok 1956 i zaczęły się niepokoje, z rosyjskich garnizonów na Mazurach czołgi rosyjskie szły na Warszawę. I wtedy nasz KBW otoczył Warszawę żelaznym pierścieniem, artylerią i czołgami. A te czołgi szły właśnie koło Ostrowi, słyszeliśmy nawet szum tych czołgów. No i zrobiło się niebezpiecznie, w związku z czym nam wydano hełmy, wydano dodatkowe etaty amunicyjne, każdy z nas miał skrzynkę granatów. Były patrole, które sale patrolowały teren, z pełnym uzbrojeniem, ostrym oczywiście. Poza tymi, które stały przy bramach. No i wykopane były takie stanowiska ogniowe naprzeciwko tych Rosjan. A Rosjanie też to samo zrobili i w tych oknach wszystkich... To był taki drewniany dwupiętrowy dom. I w tych oknach wszędzie były worki z piaskiem i wystawały karabiny maszynowe.
    </section>
    <section>
        <time>7602</time>I kiedyś, pamiętam, któryś z nich wyszedł, a znałem go. Pytam się: <span style="font-style: italic;">Słuchaj, co ty, będziesz do nas strzelał? – No jak przyjdzie rozkaz, to będę. </span>Ja mówię: <span style="font-style: italic;">Zastanów się człowieku, przecież my jesteśmy tu kolegami wszyscy, znamy się. No jak możesz? – No to będę.– Tak się okazuje, że my jesteśmy na to przygotowani, wiesz o tym? – No wiem. – No to cześć. – No to cześć.</span> I on poszedł do swoich, a ja do swoich. Ale rzeczywiście napięcie było i rzeczywiście było kiepsko. I pamiętam, że pojechałem do Warszawy, oczywiście w mundurze. Bo ja z bronią nie rozstawałem się. Nawet jak byłem po cywilnemu, to zawsze miałem pistolet w kieszeni. A ponieważ nieźle strzelałem zawsze... Dość dobrze strzelałem, i to z obydwu rąk.
    </section>
    <section>
        <time>7662</time>Więc po prostu, w razie czego... Zresztą zawsze tak było. Ale jak tylko mnie wzięli do tego wojska, przyjechałem odwiedzić mojego kolegę, przyjaciela ze studiów, który wtedy mieszkał... Bo już pracował i mieszkał w takim odnajętym... Nie, on był na studium magisterskim i kilka pokojów było odnajętych w hotelu robotniczym przy Księcia Janusza, na Woli. I pamiętam, ze tramwaj dojeżdżał, już nie pamiętam jaką ulicą, i do tego Księcia Janusza szło się taka ulicą wzdłuż ruin. Z obu stron były ruiny. I lampa była przy przystanku tramwajowym i lampa była przy hotelu robotniczym, a tu było ciemno. I były te ruiny. Ja byłem po cywilnemu. A on mnie zaprosił, koniecznie przyjedź, prześpimy się, pogadamy. W sobotę tam pojechałem po pracy, a w niedzielę wieczorem wracać miałem. No i idę przez tą księcia Janusza, czy tą ulicą, której nie pamiętam nazwy, i naraz patrzę, że z tych ruin wyskoczyło dwóch. A, niedobrze.
    </section>
    <section>
        <time>7741</time>Odwracam się, a z tyłu też mam trzech. No to co miałem robić, wyjąłem pistolet i oni usłyszeli repetowaną broń. Czmychnęli. Oczywiście, że bym strzelał, nie ma cudów. To już była kwestia życia i śmierci. Rąbałbym bez najmniejszych zahamowań. Więc jak usłyszeli repetowaną broń, to prysnęli. No i to mnie uratowało. (śmiech). No, takie miałem różne śmiszne przypadki. No i jak po tym 1956 roku na jesieni wyszła nowa ustawa o nowej pragmatyce wojskowej, oficerskiej, i między innymi ci oficerowie z łapanki, tak jak ja, znaczy po cywilnych studiach zmuszeni do służby, mieli prawo składać raporty o zwolnienie ze służby. Pamiętam, to było 9 listopada. Rano, goląc się w domu, usłyszałem w radio ten komunikat. W związku z czym usiadłem, napisałem raport. O ósmej otwierano kancelarię w jednostce mojej, to poszedłem do kancelarii, złożyłem raport.
    </section>
    <section>
        <time>7819</time>Skopiowali, oddali mi kopię. No i w porządku. I przychodzi do mnie żołnierz, melduje: <span style="font-style: italic;">Obywatelu poruczniku, zastępca dowódcy do spraw politycznych wzywa.</span> Był taki major, Wojtaszek nazywał się. Bardzo sympatyczny zresztą człowiek. No to melduję się do tego majora Wojtaszka. Ależ niech pan siada, panie poruczniku. Chciałem pana poinformować, że właśnie jest możliwość składania raportów. A pan tyle razy składał raporty o zwolnienie z wojska. Ja mówię do niego: <span style="font-style: italic;">Panie majorze, o ósmej rano złożyłem. O ósmej pięć złożyłem w kancelarii.</span> – <span style="font-style: italic;">O, to gratuluję panu.</span> Sympatyczny bardzo człowiek. Pamiętam, że mieliśmy tam trochę zatrudnić cywilnych pracowników też, jeszcze wcześniej. No i żeby ich zatrudnić – młodzież okoliczną, ze wsi okolicznych, w jednostce naszej – to trzeba było tych ludzi trochę przeszkolić. I zrobiliśmy taki kurs szkoleniowy. A ponieważ to była taka młodzież, no powiedzmy, gdzieś od 15 lat w gorę, więc trzeba było ich troszkę podszkolić.
    </section>
    <section>
        <time>7893</time>I różni koledzy oficerowie, ktoś z matematyki miał wykłady, ktoś z fizyki, ktoś tam jeszcze jakichś innych czynności. Te czynności zawodowe też tam ludzie... Ja też miałem pewne czynności zawodowe do wykładu. Ale okazało się, że konieczny jest przedmiot „Nauka o Polsce i świecie współczesnym” i tego nie miał nikt. No to padło na mnie, bo ja byłem kierownikiem tego kursu. Myślę sobie: <span style="font-style: italic;">co ja im będę mówił?</span> No i mówię im o historii Polski. Oczywiście prawdziwą historie im wykładałem. Prawdziwą geografię, prawdziwą historię. No i ktoś doniósł. I ten major Wojtaszek mnie wezwał. Mówi do mnie... On do mnie przez „pan” zawsze mówił. <span style="font-style: italic;">Proszę pana, dowiedziałem się, że pan jakieś dziwne wykłady prowadzi z historii. </span>Ja mówię: <span style="font-style: italic;">No panie majorze, przecież nie można dzieci oszukiwać. Przecież muszę ich uczyć prawdziwej historii Polski. To są Polacy i niech oni coś się dowiedzą o swojej ojczyźnie.</span>
    </section>
    <section>
        <time>7960</time>– <span style="font-style: italic;">Proszę pana, ja wiem, ale niech pan jakoś to tak robi... No bo wie pan, doniosą ludzie. Niech pan to jakoś tak robi, żeby to... </span>Taki był oficer polityczny. Różni ludzie zdarzali się. Więc jakoś próbowałem troszkę to stonować, najbardziej drastyczne sytuacje omijałem, ale trzeba było tam coś mówić. To tak przy okazji, taka anegdota. Musieli do końca listopada 1958 roku rozpatrzyć te wszystkie raporty o zwolnienie. Mnie zwolnili 28 listopada 1958 roku. Ale ponieważ już wiedziałem, że muszą mnie zwolnić, w związku z czym zapisałem się na uzupełnienie studiów, żeby zrobić kurs magisterski. Tak, że na niektóre wykłady i ćwiczenia przyjeżdżałem w mundurze i przy broni. (śmiech) Tak, że jak po raz pierwszy się pojawiłem, to ci koledzy: <span style="font-style: italic;">Jak to, to ty jesteś oficerem?</span>
    </section>
    <section>
        <time>8031</time>Ja mówię: <span style="font-style: italic;">No tak, jestem.</span> No więc zrobiłem ten kurs magisterski, te uzupełnienia. Jeszcze była taka śmiszna sytuacja, że musiałem zrobić uzupełnienie z topografii. Różnice programowe, trzeba było zdać egzamin. A profesorem topografii był przedwojenny pułkownik z Wojskowego Instytutu Geograficznego, Dzikiewicz, przesympatyczny pan, świetny zresztą fachowiec. A ja jeszcze byłem wtedy w mundurze. Przyszedłem do niego... Już nie pamiętam, czy w mundurze, czy po cywilnemu. W każdym razie stuknąłem kopytami i zameldowałem się. On się na mnie spojrzał, wstał zza tego biurka i spojrzał się: <span style="font-style: italic;">No, panie poruczniku, dziękuję bardzo, proszę bardzo, egzamin.</span> On już od razu w ten sposób, jak ja zameldowałem, że tutaj... Bo w międzyczasie awansowałem do stopnia porucznika, więc normalnie. Zadał mi tam kilka pytań, na jednym się trochę poślizgnąłem. I on się tak na mnie spojrzał: <span style="font-style: italic;">Proszę pana, cztery plus to mogę panu już postawić, ale nie wypada, żeby oficer topograf u mnie nie miał piątki.</span>
    </section>
    <section>
        <time>8104</time><span style="font-style: italic;"> No musi pan jeszcze raz przyjść.</span> Taki był. No więc oczywiście przyszedłem i wszystko w porządku. No i zrobiłem ten dyplom magisterski, praca dyplomowa pięć, egzamin dyplomowy pięć, średnia ze studiów cztery koma dziewięć, więc na maksa. Na maksa wyszedłem. No i tak się jakoś udało. Dalsza droga to jest różna, bo wiadomo, trochę pracowałem... Profesor mnie koniecznie agitował, żebym został na uczelni, ale że on w tej chwili nie ma etatu, w związku z czym zarekomendował mnie do tak zwanego ministerstwa gospodarki komunalnej. Ja tam pracowałem w wydziale geodezji, w departamencie techniki i dokumentacji. Organizowaliśmy wtedy sieć tak zwanych miejskich pracowni geodezyjnych w Polsce. No więc tam działałem w tej dziedzinie, robiłem tą całą organizację, szkoliłem ludzi. Takie tam różne rzeczy. Przygotowaliśmy przepisy odpowiednie. No więc tam nauczyłem się trochę tej pracy administracyjnej, co mi się zresztą bardzo później przydało.
    </section>
    <section>
        <time>8178</time>No i w pewnym momencie profesor mnie ściągnął na uczelnię, bo już jest etat, więc poszedłem na uczelnię. I na tej uczelni tam pracowałem. No ale... <span style="font-weight: bold;">Na Uniwersytecie, tak?</span> Na Politechnice. Przygotowałem pracę doktorską, praca została zrecenzowana pozytywnie. Ale okazało się, że zaczęły się w tym czasie wewnętrzne intrygi środowiskowe i profesor z ówczesnym prezesem Stowarzyszenia Geodetów Polskich mieli jakiś tam układ konfliktowy, no i okazało się, że zaczęli mną grać. Ja wtedy powiedziałem: <span style="font-style: italic;">Panie profesorze, to ja w takim razie odstępuję od obrony doktorskiej, ponieważ... </span>– <span style="font-style: italic;">Przecież pan ma wszystkie</span>... – <span style="font-style: italic;">Tak, ja wiem, ja to wygram. Tylko, że jak zrobię doktorat, będę przegrany w zawodzie i nigdzie nie znajdę pracy.</span> No bo tam był konflikt pomiędzy tymi panami, a ponieważ praca była ciekawa i szalenie nowatorska, no to pan prezes chciał się wpisać i on chciał jak gdyby zabłysnąć przy tej pracy, ponieważ był jednocześnie dyrektorem Warszawskiego Przedsiębiorstwa Geodezyjnego, w którym, jak gdyby z poręczenia mojego profesora, wykonywano pewne czynności techniczne dla tej pracy.
    </section>
    <section>
        <time>8265</time>A rzecz dotyczyła pewnej zupełnie nowatorskiej technologii mapy zasadniczej miast. Jej treści. Zupełnie nowa budowa treści, zupełnie nowa technika wydawnicza tej mapy, to było przedmiotem. Ja wykorzystałem swoje doświadczenie topograficzne, poligraficzne z wojska i doszedłem do wniosku, że można tutaj to wdrożyć. I zrobiłem na ten temat opracowanie, pracę doktorską. Zresztą praca ta później została wdrożona oficjalnie i przez wiele lat była stosowana właśnie taka technika. Uzyskaliśmy nagrodę Mistrza Techniki i tak dalej. Tak, że tu była pełna akceptacja i pełne wdrożenie praktyczne tej mojej pracy. Ale od doktoratu odstąpiłem, w związku z czym nie miałem tego doktoratu. Później jeden z moich przyjaciół profesorów mówi: <span style="font-style: italic;">Słuchaj, te wszystkie opracowania, które ty robisz, przecież to się wszystko nadaje na doktorat. </span>
    </section>
    <section>
        <time>8320</time>Ja mówię: <span style="font-style: italic;">Daj mi święty spokój, ja już nie chcę. Ja już mam tego dosyć.</span> (śmiech) Mój syn młodszy zrobił doktorat, obecnie jest profesorem na uniwersytecie. Ale to jest inna sytuacja, to już zupełnie inne... Młodszy mój syn. No i tak to się z tym wojskiem skończyło i z moją pracą. Później różnie mi się z tą pracą układało. Po Politechnice, po tym jak od tego doktoratu odstąpiłem, to ściągnął mnie ten właśnie mój antagonistyczny dyrektor, ściągnął mnie do siebie do pracy. A nie, przepraszam, wcześniej było jeszcze inaczej. Różne miałem stanowiska, w każdym razie... Czy on mnie ściągnął? Jak to było... Tak, on mnie ściągnął do pracy, byłem wtedy tam jedną z osób kierownictwa tego przedsiębiorstwa. Byłem szefem jednego z zakładów.
    </section>
    <section>
        <time>8393</time>Przedsiębiorstwo dzieliło się na zakłady, zakłady na pracownie. Więc ja byłem szefem jednego z zakładów, zresztą takiego bardziej nowatorskiego, powiedzmy. Wdrażającego pewne nowe dziedziny. Między innymi fotointerpretację wdrażaliśmy przecież. Nie ja byłem autorem tej techniki, ale współdziałałem i patronowałem tej sytuacji. No i kiedyś spytałem: <span style="font-style: italic;">Panie dyrektorze, niech pan powie, dlaczego pan mnie ściągnął do tej pracy? Przecież byliśmy w konflikcie i pan wie, że ja pewne negatywne zdanie zgłaszałem o panu.</span> Mówi: <span style="font-style: italic;">Tak, wiem, oczywiście. Tylko wie pan, karpie to my jemy, a szczupaki to kupujemy.</span> (śmiech) No i tak to było, widocznie mnie uznał za tego szczupaka. Później mnie ściągnęli do Mostostalu, przez pewien czas byłem wicedyrektorem w centralnym ośrodku badawczo-rozwojowym Mostostalu. Co prawda nie w zagadnieniach konstrukcyjnych, tylko techniki projektowania, gdzie mogłem wykorzystać swoje doświadczenia kartograficzne z kolei.
    </section>
    <section>
        <time>8470</time>Tam przez parę lat pracowałem, ale dyrektor zmarł, ten mój przyjaciel, który mnie tam ściągnął. I potem mnie ściągnęli, jak to tam było... I potem była sytuacja taka, że w centralnym układzie rządowym, w Głównym Urzędzie Geodezji i Kartografii były powołane dwa specjalistyczne... Znaczy, przedsiębiorstwa terenowe były geodezyjne, ale oprócz tego dwa specjalistyczne przedsiębiorstwa centralne. To było Państwowe Przedsiębiorstwo Geodezyjne, które zajmowało się sprawami podstawowymi, to znaczy osnową geodezyjną, obserwacją astronomiczną geodezyjną, tego typu sprawy. Grawimetryczne historie. I było Państwowe Przedsiębiorstwo Fotogrametryczne, które zajmowało się pokryciem fotogrametrycznym kraju i tworzeniem map na tle zdjęć lotniczych fotogrametrycznych. Poprzez odpowiednie przetwarzanie ich i tak dalej, cała technika. No i połączono te dwa przedsiębiorstwa w Państwowe Przedsiębiorstwo Geodezyjno-Kartograficzne.
    </section>
    <section>
        <time>8544</time>I wtedy mnie tam ściągnął kolega, który został dyrektorem, ściągnął mnie jako jednego ze swoich zastępców. Ja tam pracowałem jako wicedyrektor tego przedsiębiorstwa, zajmowałem się nowymi technikami. Wdrażanie nowych technik. Ale później okazało się, że tez powstał pewien konflikt. Po prostu jeden z kolegów, który był też zastępcą dyrektora, jak się okazało, był człowiekiem związanym z UB. Próbowali tam podchodzić mnie, żebym ewentualnie włączył się do tej ich mafii, ale ponieważ oczywiście zdecydowanie odmówiłem, no to nie miałem czego szukać dalej, prawda? No i wtedy kolega mój, ten dyrektor... Akurat zwalniało się stanowisko szefa takiego KGR-u, to znaczy Kierownictwa Grupy Robót na wielkiej budowie eksportowej w Turyngii, w NRD ówczesnym jeszcze, przy granicy z Bawarią.
    </section>
    <section>
        <time>8613</time>To był wielki kontrakt Budimexu, olbrzymie budowy. Cała dzielnica przemysłowa, duże zakłady. I ja tam prowadziłem później ten KGR budowlany, znaczy ten geodezyjny. Generalny plan budowy, później koordynację wszystkich projektów, później inwentaryzację powykonawczą, odbiory, parafowanie wszystkich faktur. Takie rzeczy. No więc to wszystko myśmy tam prowadzili, cała ta moja grupa. Prace terenowe, obsługowe, prace projektowe – to wszystko ja tam prowadziłem. No i też mi to coś dało, trochę wiedzy, nauki i sprawdzenia praktycznego w tych robotach. No i wreszcie w efekcie... A, później wróciłem do urzędu... Kolega mnie ściągnął, który został głównym geodetą Warszawy, ściągnął mnie do pracy. Ja tam jeszcze miałem epizod wcześniejszy w biurze głównego geodety, ale później mnie kolega ściągnął do pracy przy mapie zasadniczej Warszawy.
    </section>
    <section>
        <time>8686</time>Ale przy okazji objąłem problematykę nieruchomości również. Nawet przez pewien czas skierowali mnie jako burmistrza miasta Legionowa, tak że przez dwa lata byłem burmistrzem Legionowa. Doprowadziłem zresztą to miasto do statusu miasta prezydenckiego, przekraczającego 50 tysięcy mieszkańców. To jeszcze było w ostatnich czasach peerelowskich. Ale miałem kilka poleceń z miejscowej organizacji partyjnej, krótko mówiąc, żeby sfałszować wyniki referendum a później wyniki wyborów. Powiedziałem, że absolutnie, wykluczone. Powiedziałem temu sekretarzowi: <span style="font-style: italic;">Słuchaj, ty jesteś tutaj szefem politycznym, to rób swoją robotę polityczną, a nie wcinaj się w moją administrację. Jak ja będę chciał te twoje polecenia wykonywać, a potem przyjdzie prokurator, przecież nie ciebie weźmie, tylko mnie.</span> Mówię:<span style="font-style: italic;"> Mowy nie ma, wykluczone.</span>
    </section>
    <section>
        <time>8751</time>No i w tej sytuacji musiałem oczywiście się wycofać. To pojechałem do prezydenta Warszawy, który wtedy był równoznaczny z wojewodą i mówię: <span style="font-style: italic;">Panie prezydencie... </span>Znaczy, do wiceprezydenta. Mówię: <span style="font-style: italic;">Jest taka i taka sytuacja, mam konflikt z miejscową organizacją partyjną. Albo mi pan da taką siłę, takie wsparcie, żebym mógł ich zwalczyć...</span> Bo to jest mafia, oni już są skumani z miejscowymi... No, może nie gangsterami, ale w każdym razie z tym klanem gospodarczym. I mówię:<span style="font-style: italic;"> Albo da mi pan taką siłę, żebym mógł ich zwalczyć, albo niech mnie pan bierze. </span>No to za parę dni do mnie dzwoni: <span style="font-style: italic;">Przychodź do mnie, nie mam możliwości.</span> Ja mówię: <span style="font-style: italic;">Dobra.</span>
    </section>
    <section>
        <time>8795</time>No i zostałem pełnomocnikiem prezydenta Miasta Stołecznego Warszawy do spraw gruntów pod budownictwo. I to była ciekawa sprawa, bo miałem Fundusz Gospodarki Nieruchomościami, z tego Funduszu dawałem dotacje na zbrojenie terenu, na przygotowanie gruntów pod budownictwo dla różnych miast województwa i dzielnic, zresztą Warszawy również. Tak, że poznałem bardzo ciekawą pracę. No i jak nasza niepodległość wybuchła, organizowano wtedy tak zwane Urzędy Rejonowe, obecnie to są Starostwa. I dla Warszawy taki Urząd Rejonowy organizowano. I spytał mnie... Bo ja jako pełnomocnik nie byłem luzakiem, tylko byłem przypisany do wydziału geodezji. Więc dyrektor, zresztą kolega mój dobry, mówi: <span style="font-style: italic;">Słuchaj, gdzie byś chciał być?</span>
    </section>
    <section>
        <time>8858</time>Ja mówię:<span style="font-style: italic;"> Słuchaj, mnie interesuje ten Urząd Rejonowy i interesują mnie nieruchomości, w które wsiąkłem zawodowo. W problematykę nieruchomości. To jest po prostu bardzo ciekawe, bo to są prawne zagadnienia, ja się trochę w tym prawie już otrzaskałem, i to mnie bardzo interesuje i chciałbym to dalej prowadzić – No dobra. To w takim razie dobrze</span>. I miano mnie tam skierować do tego Urzędu Rejonowego. I nie wiem, czy pan o tym wie, że wtedy, w tym okresie świeżo po wyborach w 1989 roku, Komitet Obywatelski przy Lechu Wałęsie zorganizował te komitety terenowe. I z tych komitetów terenowych przychodzili tacy... Takie jaczejki były partyjne, które przychodziły i ustawiały.
    </section>
    <section>
        <time>8917</time>No i przyszli też do dyrektora. I ten dyrektor mówi: <span style="font-style: italic;">Słuchaj, jak oni się dowiedzieli, że ty masz tutaj objąć funkcję w Urzędzie Rejonowym, być szefem nieruchomości..</span>. Bo ja nie chciałem prowadzić całego urzędu, ja chciałem prowadzić problematykę nieruchomości. To powiedzieli: <span style="font-style: italic;">Co? On tutaj z polecenia partyjnego był burmistrzem. Mowy nie ma!</span> I mówi do mnie: <span style="font-style: italic;">Słuchaj, co ja mam zrobić? </span>A wtedy był świeżo powołany Urząd Marszałkowski. I marszałkiem województwa mazowieckiego był pan, dziennikarz z Legionowa, który był bardzo zasłużonym i mocnym działaczem opozycyjnym przez wiele lat. Ówczesnej opozycji. Był zresztą bardzo bliskim człowiekiem Halla. Nazywał się Fogler, Piotr.
    </section>
    <section>
        <time>8981</time>I jeszcze przed tą sprawą z delegacją Komitetu Obywatelskiego, która czesała wszystkie sprawy kadrowe, kiedyś sekretarka przylatuje: <span style="font-style: italic;">Panie inżynierze, pan marszałek pana wzywa. </span>No to co mam zrobić?<span style="font-style: italic;"> </span>Kajecik pod pachę i idę. Poszedłem tam, sekretarka mówi: <span style="font-style: italic;">Pan marszałek ma teraz wizytę, ale proszę bardzo. </span>Kawę postawiła, usiadłem sobie, piję tą kawę i czekam aż się ta wizyta skończy. Wizyta się skończyła za ileś tam, jakiś krótki czas. Drzwi się otwierają, wychodzi pan marszałek, żegna się z tym i: <span style="font-style: italic;">A, panie Stasiu, jak to dobrze, że pana widzę. Bardzo proszę, bardzo proszę, chciałem z panem porozmawiać.</span> Ja mówię: <span style="font-style: italic;">No to panie Piotrusiu, serdecznie panu gratuluję powołania. – Mam taką prośbę: niech mi pan dopomoże. Ja tutaj nikogo nie znam, muszę mieć do kogoś tutaj zaufanie, żeby objął tutaj całe to biuro, żeby został dyrektorem biura marszałkowskiego. </span>
    </section>
    <section>
        <time>9051</time>Ja mówię: <span style="font-style: italic;">Panie Piotrusiu, chętnie panu dopomogę, ale przecież pan wie, że byłem w tym Legionowie. – Proszę pana, przecież my wiemy, co pan robił. </span>No rzeczywiście, robiłem kilka rzeczy. Między innymi znałem się dość dobrze, wielokrotnie korespondowałem telefonicznie i widywałem się osobiści z księdzem Jerzym Popiełuszką. Znaliśmy się nieźle, on był przyjacielem mojego brata. I przez brata i episkopat belgijski szły różne transporty do Polski. Ksiądz Jerzy część tych transportów tutaj jak gdyby rozdysponowywał, i się kontaktowaliśmy zawsze. Zresztą parę innych rzeczy też robiłem.
    </section>
    <section>
        <time>9092</time>No więc w każdym razie Piotruś mówi: <span style="font-style: italic;">Przecież ja wiem, co pan... Niech pa da se spokój. </span>Ja mówię: <span style="font-style: italic;">Wie pan, mnie interesują nieruchomości, ja bym chciał wrócić do swojego zawodu, tak że bardzo panu dziękuję. Jeżeli pan tylko czegoś potrzebuje, chętnie panu dopomogę. Ale już nie chcę tej funkcji administracyjnej brać. Mnie interesuje moja problematyka zawodowa. Ale gdyby coś tam... – Ale oczywiście, zawsze pan może na mnie liczyć. </span>No i dobra. No i jak mi ten mój kolega Jurek powiedział: <span style="font-style: italic;">Słuchaj, jest taka sytuacja.</span>.. Ja mówię: <span style="font-style: italic;">Słuchaj, jak do ciebie przyjdą, to wyślij ich do pana marszałka Foglera. Wyślij, jak będą tutaj na mnie nastawać</span>. No i Jurek za dwa dni do mnie przychodzi, czy trzy i mówi: <span style="font-style: italic;">Coś ty zrobił? Ty jesteś cudotwórcą! Oni byli u pana marszałka, jak wrócili, to powiedzieli, że nie mają żadnych zastrzeżeń, w pełni akceptują. </span>
    </section>
    <section>
        <time>9148</time><span style="font-style: italic;">Możesz robić wszystko, co tylko chcesz, oni nie mają już najmniejszych zastrzeżeń. </span>No więc takie były sytuacje. Śmiszna sytuacja, ale tak było. Zresztą z Piotrusiem już się później nie widziałem, bo każdy poszedł w swoją stronę, prawda? Ale taki epizod miałem. Ja go tam trochę chroniłem, bo na niego naskakiwali. Starałem się go trochę chronić, żeby nie było... I tak wsiąkłem w administrację. I nawet polubiłem tą robotę. Polubiłem tą robotę i zrozumiałem na czym to naprawdę polega. Nauczyłem się dość dużo prawa w tej dziedzinie i w pokrewnych dziedzinach, które się z tym wiążą. No musiałem, bo jak musiałem to robić, to musiałem wiedzieć, o co chodzi. Tak, że miałem wspólny język z prawnikami, zresztą byłem później biegłym sądowym przez kilkanaście lat. Tak, że się trochę tam otrzaskałem i po sądach też. Ale wsiąkłem w tą administrację i poczułem istotę rzeczy.
    </section>
    <section>
        <time>9222</time>Że administracja właściwie jest nerwem gospodarki i społeczeństwa. Że to nie jest jakieś panienka w okienku, to wcale nie o to chodzi. Panienka w okienku jest też potrzebna, ale to nie jest istota administracji. Istotą jest nadawanie pewnych ram organizacyjnych, jest wspieranie i sprzyjanie właściwym procesom gospodarczym, społecznym. To jest istota administracji. Ja to przynajmniej tak rozumiałem. A oprócz tego zawsze rozumiałem tą swoją administrację jako służbę społeczeństwu. Nie można się względem tego interesanta, który przyjdzie, padać na kolana i błagać go o litość, to nie o to chodzi. Ale przede wszystkim trzeba mieć tę świadomość, że my, członkowie administracji, pełnimy rolę służebną w stosunku do społeczeństwa.
    </section>
    <section>
        <time>9281</time>I że musimy... No przede wszystkim człowieka trzeba szanować. Trzeba szanować i trzeba się do niego odnosić nie tylko z szacunkiem, ale i z sympatią. Jeżeli tylko można, pomóc, to należy pomóc. A jeżeli nie da, to trzeba mu wytłumaczyć, dlaczego nie można. Taka jest funkcja, taka jest rola. Tak to powinno być. Praktyka jest trochę inna, jak wiemy, ale ja do tego zawsze tak podchodziłem i tego wymagałem od swoich ludzi. Jeżeli ktoś próbował mi podskakiwać, inaczej robić, to niestety konsekwencje były zawsze, po prostu takiego podejścia wymagałem. No i rzeczywiście siedziałem. Ale tak się składa, że... Znaczy, prowadziłem tą sprawę, wdrożyłem na przykład cały system rejestracji roszczeń zabużańskich. No i w pewnym momencie kolega... Którego zresztą uratowałem, niestety alkoholik, ale uratowałem go już przed całkowitym upadkiem, on na skutek... Prowadził sprawy przez bufet, jak to się popularnie mówi, i został kierownikiem tego urzędu, czyli tym starostą.
    </section>
    <section>
        <time>9361</time>A ponieważ nie za bardzo był kumaty, no więc musiałem go wielu rzeczy uczyć. I jak on doszedł do wniosku, że już wszystko wie, to zaczął mnie jakoś tam sekować. To ja w pewnym momencie powiedziałem: <span style="font-style: italic;">Słuchaj, dalej tak być nie może. Tobie się źle pracuje ze mną, a mnie z tobą bardzo źle. No to się rozstańmy.</span> No i napisałem podanko, obopólne porozumienie, proszę bardzo. No i ponieważ tak się stało, to zacząłem się żegnać z tymi osobami, z którymi miałem jakąś pracę bliższą. Myślę o klientach między innymi. Ponieważ dość dużo rzeczy robiłem przy regulacji nieruchomości rządowych w Warszawie, no to poszedłem do Gospodarstwa Pomocniczego, to dyrektora tego Gospodarstwa w Urzędzie Rady Ministrów, w którego kompetencji leżał problem cały nieruchomości rządowych w Polsce, i powiedziałem, że chciałem się pożegnać.
    </section>
    <section>
        <time>9425</time><span style="font-style: italic;"> A co się stało, czy pan wyjeżdża?</span> Ja mówię: <span style="font-style: italic;">Nie, ale już nie będę pracować w Urzędzie Rejonowym, więc się chciałem po prostu pożegnać z panem. </span>Zresztą z kilkoma innymi, z którymi tam bliżej współpracowałem, to samo robiłem po prostu. A on mówi: <span style="font-style: italic;">A dobrze, czy pan już wie, gdzie? – Akurat tak rozmawiałem z paroma osobami, więc jakieś tam propozycje były. – A czy pan gdzieś już dał słowo? – No słowa jeszcze nie. – To niech pan do mnie przyjdzie. </span>No i wsiąkłem w ten sposób w Urząd Rady Ministrów, w którym pracowałem... Zresztą później z tym kolegą, jesteśmy obecnie zaprzyjaźnieni mocno, już od wielu, wielu lat, z tym panem.
    </section>
    <section>
        <time>9470</time>Znana postać, ale... Zresztą nie będę ukrywać, pan Andrzej Ners. Pan słyszał? Nie. On jest w tej chwili dyrektorem Miejskiego Przedsiębiorstwa Robót Ogrodniczych, które stało się jednym z poważniejszych inwestorów mieszkaniowych w Warszawie. W każdym razie z Andrzejkiem znamy się już od wielu lat, jesteśmy, można powiedzieć, zaprzyjaźnieni. No i tam miałem bardzo ciekawą pracę. Właściwie podlegałem tylko podsekretarzowi stanu w Urzędzie Rady Ministrów. Byłem przypisany do wydziału nieruchomości, tylko formalnie, ale podlegałem wyłącznie ministrowi. Znaczy, dyrektorowi i i ministrowi. Tam byłem głównym specjalistą i zajmowałem się tymi sprawami. Bardzo ciekawa robota, ponieważ regulowałem stany terenowo-prawne bardzo wielu nieruchomości rządowych w całej Polsce. A więc to były rzeczywiście ciekawe rzeczy. W Warszawie zresztą również, ponieważ wtedy była rekonstrukcja zresztą rządu w pewnym momencie i trzeba było do nowej organizacji rządowej dostosować ich siedziby. I cały ten plan przekształcenia i tych nowych siedzib, to właśnie ja robiłem. To popadło na mnie.
    </section>
    <section>
        <time>9546</time>A więc bardzo ciekawe rzeczy. Poznałem wtedy paru tych ministrów późniejszych. Poznałem paru ciekawych ludzi. I w pewnym momencie jeden z kolegów moich, on był asystentem jednego z podsekretarzy... Jak powołano Ministerstwo Skarbu Państwa, nowe, on został dyrektorem departamentu reprywatyzacji i rekompensat w tymże ministerstwie nowym. No i wciągnął mnie tam. Mówi: <span style="font-style: italic;">Koniecznie do mnie przyjdź, ja sobie bez ciebie nie dam rady. Musisz przyjść.</span> No to poszedłem do tego ministerstwa. Tam rzeczywiście przepracowałem kilka lat, aż do emerytury. Nawet po. Moim bezpośrednim zwierzchnikiem ostatnio był pan dr Właszkiewicz, ten minister, podsekretarz stanu. On później był podsekretarzem stanu u prezydenta Komorowskiego.
    </section>
    <section>
        <time>9619</time>To był członek Polskiego Związku Ziemiańskiego. Doktor praw, on był moim bezpośrednim zwierzchnikiem. Tam między innymi przygotowałem ustawę reprywatyzacyjną, tą, która była zawetowana przez ówczesnego prezydenta Kwaśniewskiego i nie utrącono weta w Sejmie. Ja jestem jednym z trzech. To znaczy był minister, kolega doktor Pessel, który był moim bezpośrednim zwierzchnikiem, zresztą byliśmy bardzo zaprzyjaźnieni, i ja. I ta nasza trójka... Tzn. minister to nadzorował, a my z Ryśkiem zrobiliśmy tą ustawę, od początku do końca. I jeszcze minister polecił mi – bo Rysiek niby prawnik, ale jakoś był stosunkowo mało wygadany – więc minister mnie polecił, żebym reprezentował interesy tej ustawy i jego jako ministra w komisjach sejmowych oraz w publikatorach. Więc ja tam cały szereg wywiadów udzielałem, do radia, do telewizji.
    </section>
    <section>
        <time>9694</time>Na zagranicę do TV Polonia również, bo to też tam interesowało, były pytania. A, u Jaworowicz kiedyś byłem (śmiech) w programie. Tam jakaś reprywatyzacyjna była sprawa, ja tam reprezentowałem wtedy stronę rządową. No i oczywiście do Sejmu stale chodziłem na te wszystkie komisje, na te wszystkie rzeczy. Poznałem wtedy trochę ciekawych osób. Między innymi dwukrotnie rozmawiałem, i to dość długo, z panem Antonim Macierewiczem, a jakże. Oczywiście ta ustawa została utrącona. Minister mnie wtedy pyta... Zawołał mnie tam, z Ryśkiem wspólnie żeśmy poszli do ministra, z Ryszardem Pesselem. No i pyta: <span style="font-style: italic;">Słuchajcie, to powiedzcie mi, co będziemy dalej robić?</span> Więc ja mu powiedziałem: <span style="font-style: italic;">Panie ministrze, jest jedna z dziedzin tych ludzi, którzy ubiegają się o rekompensaty, czyli tych, którym zabrano mienie, a co do której mamy podstawę prawną, aby dalej to prowadzić. To są zaburzanie. </span>
    </section>
    <section>
        <time>9760</time>Dlatego, że w ustawie ówczesnej ówczesnej o gospodarce, jeszcze gruntami ? a później o gospodarce nieruchomościami, był artykuł, to był artykuł 212, który mówił właśnie o tych rekompensatach za mienie zabużańskie. Więc możemy odpowiednio dostosować do tego rozporządzenie Rady Ministrów, przygotować wykonawczy do tej dyspozycji ustawowej. Mamy podstawę prawną, robimy. No i zrobiliśmy to. Więc przygotowałem całe to wystąpienie, całe to rozporządzenie, skonsultowałem je z kolegą, który był dyrektorem departamentu w ówczesnym urzędzie mieszkalnictwa, który nadzorował całą problematykę nieruchomości w Polsce. Z nim to skonsultowałem, on powiedział: <span style="font-style: italic;">Dobra, to robimy. </span>Ja mówię: <span style="font-style: italic;">Słuchaj, to ja to przygotuję. Proszę bardzo, masz tu cały projekt, ty to przeprowadź formalnie, żeby twój minister sprawę zgłosił</span>. No dobrze. Ale jeszcze wcześniej, przy ustawie... Zresztą nie tylko w Sejmie, bo również w biurze legislacyjnym rządu ja występowałem. Nie Rysiek Pessel, jako prawnik, tylko ja występowałem kłócić się z tymi prawnikami tamtejszymi o kształt tej ustawy.
    </section>
    <section>
        <time>9830</time>Tak, że trochę takiego, jakby to powiedzieć, obycia prawnego zyskałem w ten sposób. Co mi się zresztą bardzo przydało później, teraz zresztą też mi się przydaje. Ale w międzyczasie, jak jeszcze pracowałem w Urzędzie Rady Ministrów, powstał... Były te kursy na rzeczoznawców w zakresie wyceny nieruchomości. No i ten mój kolega, który później mnie ściągnął do Ministerstwa Skarbu, a który zresztą nie żyje już – rak trzustki niestety – mówi: <span style="font-style: italic;">Słuchaj, ja jestem na tym kursie, może pójdź ty też.</span> Ja mówię: <span style="font-style: italic;">Słuchaj, bardzo chętnie pójdę, ponieważ zajmuję się problematyką nieruchomości, to będą mi ci biegli przynosić różne wyceny, niech ja wiem, jak to wycenić. Okej. </span>I poszedłem na taki kurs specjalistyczny, ukończyłem ten kurs. Stanąłem do egzaminu państwowego, zdałem ten egzamin państwowy i uzyskałem uprawnienia rzeczoznawcy majątkowego. Które zresztą mam do dzisiejszego dnia, one są bezterminowe.
    </section>
    <section>
        <time>9904</time>A teraz wracam do tego ministerstwa. Jak zbliżał mi się okres 65 lat, to trzy miesiące wcześniej poszedłem do ministra. Czy dwa miesiące wcześniej. Mówię: <span style="font-style: italic;">Panie ministrze, chciałem zameldować, że za dwa miesiące uzyskuję uprawnienia, wkraczam w wiek emerytalny</span>. Minister się na mnie spojrzał. A wtedy już byłem wicedyrektorem tego departamentu.<span style="font-style: italic;"> Panie dyrektorze...</span> Czy panie Stanisławie, już nie wiem, bo raz tak mi mówił, raz tak. <span style="font-style: italic;">Czy pan wie, gdzie tu jest sklep żelazny?</span> Myślę sobie:<span style="font-style: italic;"> Co on, zdurniał?</span> Mówię: <span style="font-style: italic;">Nie wiem. – To niech się pan dowie. Niech pan tam pójdzie, kupi młotek i sobie wybije z głowy</span>. (śmiech) No więc musiałem dalej być. Dalej tam byłem, robiliśmy różne rzeczy w tym ministerstwie, między innymi problematykę rekompensat całą prowadziłem.
    </section>
    <section>
        <time>9966</time>No więc w tym ministerstwie dalej pracowałem. No ale zmieniły się rządy, wygrał SLD wybory, Kaczmarek wtedy został ministrem skarbu. Prowadził te rozmowy z dyrekcjami wszystkich departamentów, przygotowawcze. A Kaczmarek był facet rozsądny, niegłupi gość. No, jak ja wszedłem z Ryśkiem Pesselem i koleżanką, która też była wicedyrektorem, Kaczmarek się na mnie spojrzał:<span style="font-style: italic;"> O, to pan mi w Sejmie tak dał popalić</span>! Ja mówię: <span style="font-style: italic;">Tak, to ja. </span>(śmiech) <span style="font-style: italic;">Ja panu dałem tak popalić</span>. Bo rzeczywiście, on kilka razy głupio się odezwał i ja go sprowadzałem do parteru w tym Sejmie. Ja mówię: <span style="font-style: italic;">Panie ministrze, ma pan teraz władzę, może pan ze mną zrobić, co pan tylko chce. – Nie, nie, pan jest fachowcem. </span>
    </section>
    <section>
        <time>10027</time>No oczywiście już się sprawa skończyła, już trzeba było się żegnać, ponieważ oczywiście odwołali mnie ze stanowiska wicedyrektora. Ale dalej byłem pracownikiem ministerstwa. Oczywiście wszystko, pensja była utrzymana, wszystko było utrzymane, tylko stanowisko nie te. No to poszedłem do kadr i mówię szefowej wydziału kadr: <span style="font-style: italic;">Proszę pani, ja mam już wiek emerytalny, niech mi pani załatwi sprawę emerytury. Ja przechodzę na emeryturę.</span> – <span style="font-style: italic;">Ależ panie dyrektorze, tak pan chce? Przecież pan tu jest pracownikiem. </span>Ja mówię: <span style="font-style: italic;">Tak, jestem, ale ja już nie chcę. Wie pani, ja mam uprawnienia rzeczoznawcy majątkowego, ja se dam radę w życiu. Ja już nie chcę, ja nie chcę w tej sytuacji.</span> No więc oczywiście złożyłem wszystkie papiery, które trzeba, przeszedłem sobie na emeryturę i otworzyłem działalność gospodarczą jako rzeczoznawca majątkowy.
    </section>
    <section>
        <time>10082</time>Ale jak skończyły się rządy SLD i minister znów wrócił na stanowisko – ten mój Właszkiewicz – znów wrócił na stanowisko podsekretarza stanu. O i dostaję telefon od jego sekretarki, że pan minister mnie prosi na spotkanie. No to poszedłem. <span style="font-style: italic;">Panie Stanisławie, widzi pan, z powrotem wracamy do roboty, no niestety wszystkie stanowiska dyrekcyjne już mam pozajmowane. Ale proponuję panu stanowisko doradcy w zespole doradców ministra. </span>To jest równoznaczne z dyrektorem departamentu stanowisko. Więc ja mu na to powiedziałem: <span style="font-style: italic;">Panie ministrze... </span>A już rozwinąłem swoją działalność. I zorientowałem się, że tyle ile ja mam dochodu z mojej działalności, to on mi tego nie wyrówna swoim stanowiskiem. A ponieważ mam wiek emerytalny, więc nie mam ograniczeń emerytury.
    </section>
    <section>
        <time>10138</time>A on mi nie jest w stanie tego... Ja mówię:<span style="font-style: italic;"> Panie ministrze, ja jestem człowiekiem wolnym, już się do tego przyzwyczaiłem. I niech tak zostanie. Natomiast bardzo chętnie, oczywiście jeżeli pan zechce skorzystać, bardzo proszę, jestem do pańskiej dyspozycji. </span>No i rzeczywiście, jakieś programy żeśmy z Ryśkiem Pesselem jeszcze musieli robić. Zrobiłem, jakieś umowy miałem, jakieś programy zrobiłem. Ale sprawa się później rozmyła i już właściwie skończyłem z tą działalnością. Ale w międzyczasie zgłosiła się do mnie moja znajoma. Bo ja tam oczywiście poznałem ludzi w środowisku rzeczoznawców, w całej Polsce zresztą znałem. Obecnie jestem wiceprezydentem naszego stowarzyszenia zawodowego, Ogólnopolskiego Stowarzyszenia Rzeczoznawców Wyceny Nieruchomości. Pierwszego i największego w Polsce, zresztą.
    </section>
    <section>
        <time>10196</time>No więc kolega mój, profesor, jest prezydentem, zresztą członek Polskiej Akademii Nauk, a ja jestem tutaj wiceprezydentem. Więc poznałem trochę ludzi, w terenie również. Na ogół się zna w tym środowisku. No i tak się złożyło, że jedna ze znajomych moich, żona jednego z moich kolegów zawodowych, jest profesorem prawa. Na uniwersytecie w Katowicach prowadzi zakład prawa cywilnego i jest takim dość znanym specjalistą prawnym związanym z nieruchomościami. I ona tutaj prowadziła... Oni w Katowicach mieszkają, ale prowadziła tutaj wykłady na studiach podyplomowych w Warszawie. Na jednym z kursów tych studiów, bo w Warszawie były wtedy dwa, obydwa na Politechnice. Jedno przy wydziale budownictwa lądowego, drugie przy wydziale geodezji. Dwa równoległe studia. Ta akurat wykładała stosunki cywilno-prawne związane z nieruchomościami, właśnie tam, przy wydziale budownictwa.
    </section>
    <section>
        <time>10265</time>Które zresztą prowadzi tez mój kolega profesor. Ten zakład prowadzi, przy którym działa to studium. I ona w pewnym momencie mówi:<span style="font-style: italic;"> Słuchaj, ja mam tutaj córkę – ona mieszkała na Żoliborzu – więc ja tu chętnie przyjeżdżałam na te wykłady. Ale ona się przeprowadziła do Londynu i ja już nie będę tu przyjeżdżać. Weź ty po mnie te wykłady.</span> Ja mówię do niej, ona Stanisława też: <span style="font-style: italic;">Słuchaj Stasiu, przecież wiesz dobrze, że ja nie jestem prawnikiem.</span> Ona się na mnie spojrzała: <span style="font-style: italic;">Ty znasz to całe prawo lepiej niż ci wszyscy prawnicy, którzy tutaj koło nas są. Weź te wykłady.</span> No i przez szereg lat wykładałem te stosunki cywilno-prawne. Nie tylko zresztą te, bo miałem również zlecenie na uczelni prywatnej prawno-administracyjnej, gdzie prowadziłem w ogóle wykłady z problematyki wartości nieruchomości. Tutaj też.
    </section>
    <section>
        <time>10332</time>Ale już od kilku lat zrezygnowałem z tego, już tego nie prowadzę. Mam już dosyć. Ale ściągnęli mnie kiedyś do KUL-u do Lublina, tam jest taka Fundacja KUL, która m.in. prowadzi różne kierunkowe studia przy KUL. No i też takie studium właśnie oni zorganizowali, związane z nieruchomościami i tam u nich też wykładałem problematykę prawną na KUL. Tak, że też przez szereg lat tak jeździłem do tego Lublina. No więc troszkę się, że się tak wyrażę, wyspecjalizowałem nieco w tej problematyce prawnej. Nie tylko poprzez wykładanie. A ponieważ byłem praktykiem w tej dziedzinie, no więc ludzie sobie bardzo chwalili. Zresztą później mi to mówili, że słuchając różnych profesorów prawa nie bardzo wiedzieli o co chodzi, a jak moich wykładów posłuchali, nareszcie się zorientowali o co chodzi i dlaczego. Bo ja jestem praktykiem. Tak jest, ja jestem po prostu praktykiem. Oczywiście, znam nie tylko przepisy, ale również... Znałem, można powiedzieć, bo obecnie już od kilku lat tym się nie zajmuję, ale znałem problematykę również orzeczniczą w tej dziedzinie. Linię orzeczniczą, zarówno sądów cywilnych, jak i administracyjnych.
    </section>
    <section>
        <time>10407</time>Więc, powiedzmy, mogłem się poruszać w tej dziedzinie, co zresztą szalenie mi ułatwiało kontakty również zawodowe. Czasami jak przychodzili do mnie klienci ze swoimi pełnomocnikami, adwokatami, czy radcami prawnymi, to ja miałem z nimi wspólny język. Mogłem z takim radcą, czy z takim adwokatem spokojnie rozmawiać i wiedzieliśmy o co chodzi. Zarówno on, jak i ja. To nie jest zjawisko dość często spotykane w naszym świecie rzeczoznawców majątkowych, ponieważ znakomita większość po prostu nie tkwi tak mocno w problematyce prawnej. Oczywiście na studiach ona jest, ta problematyka prawna, ale nie mają tej praktyki. Szczególnie nie mają praktyki prawno-administracyjnej, która przy naszej działalności jest niezmiernie potrzebna. Bo przecież olbrzymia ilość naszych działań to są zlecenia z dziedziny administracji, bądź gospodarki. Cała problematyka, że się tak wyrażę, sądowo-odwoławcza, to są wszystko sądy administracyjne. Trzeba w tym siedzieć, trzeba wiedzieć o co chodzi.
    </section>
    <section>
        <time>10478</time>Tak, że ta moja przeszłość i moja praktyka w administracji szalenie dużo mi dała wiedzy, która pozwoliła mi przez szereg lat zarówno dzielić się tą wiedzą – a nigdy jej nie ukrywałem – jak i po prostu wykorzystywać ją w praktycznym działaniu. <span style="font-weight: bold;">Ja uważam, że wspaniale Pan opowiada, bardzo szczegółowo i naprawdę konkretnie, dlatego będzie to bardzo wartościowe nagranie. Dlatego miałbym chyba tylko jedno takie pytanie, gdybyśmy się do czasów okupacji cofnęli. Gdyby Pan sobie tak przewinął jeszcze ten okres okupacyjny cały i powiedział, które wydarzenia traktuje Pan jako najbardziej nieprzyjemne, straszne, takie w których bał się Pan... </span>
    </section>
    <section>
        <time>10537</time>Zieleniak. Zieleniak, zdecydowanie. Pobyt na Zieleniaku. To były straszne rzeczy, okropne. No i myślę, że też pewnym wstrząsem była ta niedoszła egzekucja. A ja pamiętam, że jeszcze pytałem mojej mamy, to pytanie pamiętam: <span style="font-style: italic;">Mamusiu, czy to bardzo boli, jak się umiera?</span><span style="font-weight: bold;"> </span>Tak ją spytałem. Bałem się bólu. No wiedziałem, że umrę... Że zginę, tylko bałem się bólu. Jedna jest rzecz, o której nie mówiłem. Otóż po tym przyjeździe do Gomunic, jak już odeszło od nas wszystko, cała ta groza z nas już zeszła, ja na pewien czas straciłem w ogóle mowę. Nie mówiłem przez jakiś czas. Nie wiem jak długo, ale nie mówiłem. A potem przez bardzo wiele lat okropnie się jąkałem. Zresztą pewnie pan zauważył, że w paru miejscach się lekko zaciąłem. Nie zauważył pan? Czasami mi się zdarza. Pewną szkołę elokwencji też mam za sobą, no więc musiałem, prowadząc wykłady, prowadząc rozmowy z salą na różnych naszych kongresach, czy konferencjach zawodowych.
    </section>
    <section>
        <time>10628</time>Przecież nie tylko z trzema, czy czterema osobami, ale jak siedziało na sali dwieście osób, to też trzeba było z nimi dyskutować i gadać, nie? Normalne. A ponieważ nie mam oporów w formułowaniu swoich myśli i w ich przekazywaniu, no to jakoś mi to szło. W każdym razie okropnie się jąkałem, coś okropnego. Właściwie do studiów jeszcze, jeszcze po studiach. Z tym, że stwierdziłem, że trzeba jakoś z tym walczyć. Że tak dalej być nie może. To jest wada po prostu, która będzie mi utrudniać dalsze życie. I zacząłem to w domu akademickim na Placu Narutowicza. Gdzieś ktoś mi powiedział, czy przeczytałem o tym, że można robić terapię jak gdyby wpływającą między innymi na likwidację tego schorzenia, tej ułomności, poprzez hydroterapię. To znaczy szybkie zmiany bardzo gorącej i bardzo zimnej wody.
    </section>
    <section>
        <time>10696</time>I w piwnicach domu akademickiego był taki niewielki basen, 25-metrowy i były łaźnie po prostu, natryski. Myśmy tam chodzili się co jakiś czas umyć. W pokojach były umywalki, ale wiadomo, że się trzeba wykąpać co jakiś czas. No więc szło się tam na dół. I ja tam chodziłem i robiłem sobie dzień w dzień na przemian bardzo zimną i bardzo gorącą wodę. I po kilku takich wstrząsach wracałem. I to mi trochę dało. I druga rzecz – twierdziłem, że muszę zapanować osobiście nad tym, nad tą wadą. I starałem się analizować, przy których głoskach ja po prostu się zacinam, i starałem się nie stosować tych głosek. To znaczy stosować zamienniki, które również pozwolą mi się wypowiedzieć, a będą omijać te głoski, na których się zacinam. Czyli w pełni świadoma praca nad sobą. No, efekty jak pan słyszy.
    </section>
    <section>
        <time>10769</time><span style="font-weight: bold;">Czyli to było związane z tymi strasznymi wydarzeniami, które spiętrzyły się w okresie Powstania Warszawskiego?</span> Tak, dokładnie. Dokładnie to. Nie tylko zresztą to. Dla mnie silnym wstrząsem, poza tym, co powiedziałem... Raz, tym zasypaniem w piwnicach, dwa, tą egzekucją, na szczęście nie doszła ona do skutku. I później tym okropnym, tam na Raszyńskiej, wpędzaniem ludzi do ognia i rozstrzeliwaniem tych, którzy uciekali, czy też opierali się przed tym wejściem do płonących domów. Ja to wszystko widziałem. Ja byłem w pełni świadom, nie byłem maleńkim dzieckiem. To wszystko mi zostało w pamięci. Teraz już mi się nie śnie, ale przez szereg lat miałem przerażające koszmary senne. No niestety, tak to było. Później jakoś to się wszystko opanowało, wyrównało się. Ożeniłem się bardzo dobrze z uroczą, śliczną i bardzo ciepłą i serdeczną dziewczyną.
    </section>
    <section>
        <time>10842</time>Więc to wszystko oczywiście wpływa pozytywnie. Po prostu tak to było. I ten okropny Zieleniak, ten straszny Zieleniak. To było coś przerażającego. Nie wszystko widziałem, natomiast słyszałem. To było coś przerażającego. Okropne, okropne. <span style="font-weight: bold;">Jedna rzecz jest dla mnie niejasna, a bardzo interesująca. Bo chodzi o to, że ksiądz, który powiedział, że to nie jest ten człowiek, którego on szukał... Ten ksiądz szukał kogoś o tym samym nazwisku, tak?</span> Szukał kogoś o tym samym nazwisku, najprawdopodobniej. Szczęśliwym zbiegiem okoliczności akurat wuj, który jest Ciesielski... No dziadek, Ciesielscy. Oni mieli dwoje dzieci, moją mamę i młodszego syna, Włodka.
    </section>
    <section>
        <time>10910</time>Oboje zresztą leżą na Powązkach w tej samej mogile rodzinnej, ponieważ dziadek pierwszy umarł, dwa lata po moim urodzeniu i tam został pochowany. No i w tym rodzinnym grobie... Babcia zresztą też tam leży. A wszystkie pogrzeby ja organizowałem – poza dziadkiem. Wszystkie pozostałe to już ja robiłem sam, ja je organizowałem wszystkie. Tak, że też mam pewną wprawę w tej dziedzinie. Smutnej, ale... Na szczęście swojego nie będę organizował. (śmiech) <span style="font-weight: bold;">Czyli to był tylko zbieg okoliczności, można powiedzieć, szczęśliwy?</span> Że co? <span style="font-weight: bold;">Że zostaliście stamtąd wyprowadzeni przez wuja. </span>No ja myślę, że był to palec boży, ja to tak przyjmuję. Tak myślę, że to była taka interwencja chyba. Chociaż dowiedziałem się teraz ciekawą rzecz. Kupiłem tą książkę tej pani, chyba Richie się nazywa, „Warszawa 1944”. To jest pani, która jest Kanadyjką, ma rodzinne związki z Polską. W każdym razie ona jest specjalistą w problemach militarnych II wojny światowej.
    </section>
    <section>
        <time>10988</time>I między innymi właśnie opisała sprawy powstania. Oczywiście to nie jest żadna beletrystyka, to jest rzecz dokumentacyjna tylko. I między innymi tam właśnie powiedziała, że jak gen. Stroop, ten który był dowódcą sił niemieckich, dowiedział się o tym, co wyrabiają ludzie Dirlewangera i Kamińskiego, to interweniował podobno u Himmlera. Bo on był tez esesmanem. I podobno argumentacja była taka – to było po wyrżnięciu Woli, po tej straszliwej rzezi woli, która nastąpiła – że zmarnowano olbrzymie ilości siły roboczej, która jest potrzebna przecież Niemcom. I że trzeba z tym skończyć. Więc być może to był efekt tego nowego polecenia niemieckiego, żeby ludzi nie wydawać na rzeź, tylko transportować jako siłę roboczą do Niemiec.
    </section>
    <section>
        <time>11061</time>Być może o to chodziło. Ja nie wiem, czy to tak było. Może to już było, a może jeszcze nie. Nie wiem. Mówię to, co zapamiętałem, co widziałem na własne oczy. Czego byłem świadkiem i uczestnikiem, no to to po protu mówię. <span style="font-weight: bold;">A gdybyśmy jeszcze przeszli na ten okres przed powstaniem, kiedy była okupacja niemiecka w Warszawie. Czy Pan jako chłopak, najpierw pięcioletni, potem troszkę starszy, odczuwał tę okupację w sposób bardzo taki dojmujący? Interesuje mnie, jak to dziecko odbierało wtedy, chłopak taki mały</span>. Po pierwsze mieliśmy pełną świadomość tego, że jest to sytuacja stałego zagrożenia i że nie jest to sytuacja normalna.
    </section>
    <section>
        <time>11108</time>Byliśmy w domu wychowywani bardzo patriotycznie, tak, że zdawaliśmy sobie... To była pełna świadomość, że okupacja to jest przemoc, że Niemiec jest wrogiem, jest katem, zbrodniarzem. Każdy Niemiec. Później się okazało, że nie każdy. Ale takie mieliśmy przekonanie, że to są śmiertelni nasi wrogowie i że jesteśmy pod stały zagrożeniem. Przecież łapanki były, mieliśmy tego pełną świadomość. Ojciec czasami przynosił do domu tak zwane gazetki, to znaczy tą literaturę wydawaną przez Państwo Podziemne, gdzie były informacje o rozstrzeliwaniach ludzi itd. Tego wszystkiego byliśmy świadomi, wiedzieliśmy. Przynajmniej ja wiedziałem, co się dzieje. Pamiętam, jak wybuchło powstanie w getcie. Powstanie, może to jest lekka przesada, no powstały te oddziały, które broniły się i była przez jakiś czas ta strzelanina. Zresztą z udziałem również oddziałów akowskich, które też przenikały do getta.
    </section>
    <section>
        <time>11195</time>I przy getcie ustawiono tą karuzelę, to znana jest historia. I pamiętam, że wtedy ojciec wziął nas, brata i mnie. Ja widziałem tą karuzelę. Przyprowadził nas tam i powiedział: <span style="font-style: italic;">Zapamiętajcie ten widok. Tak się morduje ludzkość. </span>Ja zapamiętałem te słowa. A więc ta świadomość była. Co więcej, sprzed wojny był taki znajomy. Ponieważ ojciec był trochę chorowity w tamtym czasie, miał jakieś tam zastrzyki brać. I moja mama wtedy zadzwoniła, czy skontaktowała się z Bratniakiem, to była Bratnia Pomoc, ta organizacja studencka przedwojenna, żeby przysłali jakiegoś studenta medycyny, żeby te zastrzyki ojcu robił. No i przyszedł taki młody człowiek, żydowski student, niejaki Kahan. To bardzo stare zresztą nazwisko, Kahan to jest bardzo stare nazwisko żydowskie, jeszcze biblijne.
    </section>
    <section>
        <time>11270</time>I on, bardzo zresztą miły i sympatyczny chłopak... To moja mama mi opowiadała, że ona go żywiła trochę tutaj, potem on spytał się, czy może mu moja mama dać trochę praktyki w przygotowaniu potraw, bo oni mają taki temat na uczelni. I tutaj do nas przychodził, w kuchni pomagał, taki był trochę zadomowiony ten człowiek. I zrobił zresztą przed wojną dyplom, przed samą wojną zrobił dyplom. I w czasie wojny, pamiętam, że przeszedł do nas. Uciekł z getta i do nas przyszedł. Zostawił u nas wszystkie swoje papiery, dokumenty, swój dyplom lekarski i te wszystkie rzeczy. I potem jeszcze przychodził kilka razy, nawet żeby się odżywić. Mówił, że ukrywa się w różnych miejscach, ale czasami do nas przychodził. Tak, że mieliśmy również świadomość, co się dzieje. Zresztą on przeżył, później był bardzo... No, oczywiście był członkiem partii, PPR, później PZPR.
    </section>
    <section>
        <time>11346</time>I później był wiceministrem zdrowia. Ale przyjął okupacyjne nazwisko Pacho i został przy nazwisku Pacho. Bo taką miał fałszywą kenkartę wystawioną na nazwisko Pacho. Zresztą jego syn jest też lekarzem i jest radiologiem, pracuje na Banacha w szpitalu. Więc tenże właśnie Pacho został wtedy wiceministrem. I zresztą dopomógł mojemu bratu, który też jest lekarzem, dostać stypendium zagraniczne. I dzięki temu wyjechał i został tam w Belgii. Znaczy, we Francji początkowo, później w Belgii. Tak, że mieliśmy świadomość, mieliśmy świadomość jako dzieci. Widzieliśmy te oddziały niemieckie maszerujące przecież na ten poligon na Polach Mokotowskich, to było dla nas bardzo, bardzo przykre. Wiedzieliśmy, co się dzieje. Ale żyliśmy, zdawaliśmy sobie sprawę, że trzeba jakoś starać się w tym przeżyć, być, normalnie istnieć, prawda?
    </section>
    <section>
        <time>11424</time><span style="font-weight: bold;">Mieszkaliście w bardzo elitarnej dzielnicy. Ta Stara Ochota to jest bardzo eleganckie miejsce, prawda? Do dzisiejszego dnia. </span>To znaczy, ta część, w której myśmy mieszkali, tak. Dlatego, że to była kontynuacja Filtrowej, a jeszcze wcześniej osiedla Staszica. To była ta kontynuacja, czyli to co pan powiedział, Ochota elitarna. Tam był ten budynek, to był budynek Ministerstwa Skarbu, służbowy. Ojciec miał to służbowe mieszkanie, bardzo piękne zresztą, na pierwszym piętrze. Tak, że tak. Dwa wejścia, jedno od frontu, drugie od kuchni, wszystko było jak trzeba.<span style="font-weight: bold;"> I sąsiedzi też byli z elity społecznej, z okolicznych domów?</span> No tego akurat... Wiem, że jeden z lokatorów był lekarzem, natomiast... Po prostu nie wiem, nie umiem powiedzieć. Byli chłopcy, czy dziewczęta, z którymi się kolegowaliśmy po prostu. Bo tam żeśmy się bawili wspólnie na podwórku, staraliśmy się na ulicę nie wychodzić, bo tam żandarm chodził.
    </section>
    <section>
        <time>11496</time>Chyba, żeby mu narysować te PW na chodniku, albo na budce. Na budce to już był najwyższy szczyt. Natomiast... Nie wiem, po prostu nie umiem powiedzieć, ale myślę, że chyba tak, bo mieliśmy jakoś bardzo wspólny język z tymi kolegami i koleżankami. Po prostu byliśmy z tego samego środowiska, więc myślę, że chyba tak. No bo to był dom służbowy Ministerstwa Skarbu, więc pewnie tak było. Ale obok też, o ile wiem, te domy były... Np. niedaleko nas, przy ul Pługa była taka spółdzielnia, bardzo piękny budynek, śliczny. Tam mieszkał jeden z dwóch profesorów, przy czym jeden był przyjacielem mojego stryja. To ten, który tak krzyczał na mnie w czasie studiów.
    </section>
    <section>
        <time>11564</time>I tam, ciekawe, bo w bramie tego budynku po schodkach się schodziło i był sklep. Taki niski parter i tam był sklep. Wiem, że to był sklep spożywczy, albo warzywny, jakiś taki. I tam w tym sklepie pokazywał się co jakiś czas właściciel, który był strasznie śmieszny, bo chodził w takim tureckim fezie, z kitka taką. Nazywał się Naumienko. A jego syn był moim kolegą w szkole, myśmy razem chodzili do szkoły. I tego Krzysia nazywaliśmy „Kacze jajo na miękko”, no bo Naumienko to „na miękko”. Tak dla humoru. Ale rzecz polega na czym? Okazało się, że tenże pan, który tam prowadził sklepik, pan Naumienko, był członkiem Polskiej Partii Komunistycznej, później PPR. I po wojnie ja się z nim spotkałem, on – awansowany do stopnia generała – został szefem zarządu topograficznego Wojska Polskiego.
    </section>
    <section>
        <time>11631</time>I był moim najwyższym przełożonym. I jak ja tam składałem te różne raporty i do niego stawałem do raportu, żeby mnie zwolnić z wojska... No bo nie chciałem być w wojsku. I on mówił: <span style="font-style: italic;">Wy tak myślicie poruczniku, że wam się tak uda z tego wojska zwolnić, a ja wam mówię że nie, że się wam nie uda. Bo wy nam tutaj jesteście potrzebni.</span> No więc ja w pewnym momencie mówię: <span style="font-style: italic;">Panie generale, przecież ja sobie przypominam pana jeszcze z czasów okupacji. Pan mieszkał na Pługa. </span>On mówi: <span style="font-style: italic;">Tak. Ale to nic nie zmieniło.</span> Był raport i trzymali mnie prawie do ostatniego dnia. Koledzy mnie namawiali. Ponieważ na studiach mieliśmy na roku również kilku kolegów oficerów, którzy zostali skierowani na cywilne studia geodezyjne. Zresztą bardzo fajni, bardzo zdolni byli chłopcy. Bardzo zdolni chłopcy. Rzeczywiście zdolni, naprawdę świetni, zawodowo byli doskonali. I jeden z nich był marynarzem i był później szefem takiej Służby Wybrzeża w Marynarce Wojennej w Gdyni.
    </section>
    <section>
        <time>11718</time>I on mnie koniecznie chciał ściągnąć. Jak się dowiedział, że ja chcę odejść z wojska – a jakoś się dowiedział – zatelefonował do mnie i mówi: <span style="font-style: italic;">Słuchaj, nie zwalniaj się z wojska. Przychodź do mnie. W jakim jesteś stopniu?</span> Ja mówię: <span style="font-style: italic;">Porucznika. </span>– <span style="font-style: italic;">Natychmiast będziesz miał kapitana i obiecuję ci, że za rok dostaniesz majora. Przychodź do mnie, w Gdyni na Oksywiu dostaniesz mieszkanie, od ręki. Bardzo mi jesteś potrzebny jako kartograf, bo mamy Służbę Wybrzeża i tam robimy mapy wybrzeży, mapy morskie. Koniecznie mi jesteś potrzebny, koniecznie mi jest potrzebny kartograf do pracy. Przychodź, natychmiast ci wszystko otwieram, będziesz miał awansowanie. </span>No ja się zacząłem trochę wahać, że może rzeczywiście? Ale w pewnym momencie powiedziałem: <span style="font-style: italic;">nie, ja w wojsku nie chcę, ja chcę być w służbie cywilnej. Ja wolę jeść suchy chleb na spocznij, niż szynkę na baczność</span>.
    </section>
    <section>
        <time>11780</time><span style="font-weight: bold;">To uściślijmy jeszcze. Na studia przyjechał Pan w 1951 roku i skończył Pan pierwszy etap studiów... </span>W 1955. <span style="font-weight: bold;">W 1955. I wtedy do wojska Pana wzięli, po tym pierwszym etapie?</span> Tak. Po dyplomie inżynierskim. <span style="font-weight: bold;">I dopiero po wyjściu z wojska Pan zrobił magisterskie?</span> Pod koniec pobytu w wojsku. Pod koniec pobytu w wojsku, jak już wiedziałem, że będzie zaakceptowany ten raport, ale jeszcze mnie fizycznie nie zwolnili. Ale od 1 października trzeba było pójść, rozpoczął się rok akademicki. No więc normalnie przyjeżdżałem, już wtedy miałem mniej obowiązków w wojsku, i przyjeżdżałem tutaj na zajęcia. Nie na wszystkie wykłady, ale na ćwiczeniach wszystkich musiałem być.
    </section>
    <section>
        <time>11825</time>Więc przyjeżdżałem tutaj po prostu aż do tego zwolnienia z wojska. A ponieważ rodzice w międzyczasie już przeprowadzili się do Warszawy, mieszkali na Ochocie przy ulicy... Tam blisko Dickensa... No, wszystko jedno, uciekło mi z głowy w tej chwili. To po prostu robiłem te studia. I dokończyłem te studia w roku 1960. Nie, 1961. Zrobiłem dyplom, jak już powiedziałem, na niezłych ocenach, krótko mówiąc, na maksie absolutnym. Skończyłem te studia magisterskie no i tak trzymam do dzisiejszego dnia. <div></div>No więc wracam do swoich wspomnień z dzieciństwa. Rok 1939, wiadomo było już, że zbliża się kryzys, być może wojna. I wtedy, przypominam sobie, że z mamą, ja i brat, zabrała nas i poszliśmy na ul. Filtrową do drogerii. Tam była drogeria w okolicy ul. Mochnackiego. I tam kupowaliśmy, tam była sprzedaż masek gazowych. Otóż te maski przeciwgazowe to były takie tampony zakładane tutaj na nos i na usta. Oczywiście to pewnie nie chroniło przed gazem, raczej akcja – jak dzisiaj sądzę – miała pewnie taki charakter bardziej propagandowy, żeby uspokoić ludzi.
    </section>
    <section>
        <time>11920</time>Ponieważ po I wojnie zagrożenie gazowe było bardzo silne, i szczerze mówiąc, bulwersujące wszystkich, prawda? Bo przecież te rzeczy, które działy się w czasie I wojny z atakami gazowymi, to były rzeczywiście sprawy okropne. Zresztą do dzisiejszego dnia jest używana broń chemiczna przecież, w Iraku na przykład. Na Kurdach. Ale nie tylko, teraz podobno Państwo Islamskie też używa. Wracam do tamtej sprawy. I pamiętam, żeśmy kupowali te maski przeciwgazowe dla cywilów. I to jest jedno takie wspomnienia. Następne wspomnienie, to było już chyba jakoś tak tuż przed wojną, pewnie początek lata, albo koniec wiosny, w każdym razie już było dość ciepło. I jak wcześniej mówiłem, mieszkaliśmy naprzeciwko domu akademickiego przy Placu Narutowicza i ul. Uniwersyteckiej. I tam właśnie na tym skrzydle od Uniwersyteckiej, to skrzydło było niższe niż główna bryła budynku tego domu akademickiego...
    </section>
    <section>
        <time>11995</time>I na dachu, dach tego skrzydła miał kształt takiego jak gdyby tarasu – był całkiem płaski i tam takie niewielkie było ogrodzenie. I widzieliśmy na tym dachu właśnie, jak były jakieś takie patrole przeciwlotnicze. To znaczy młodzi mężczyźni, czy to byli studenci, czy to była zorganizowana jakaś służba, trudno mi jest powiedzieć w tej chwili, nie wiem po prostu tego. Natomiast widziałem te patrole, że stali z lornetkami, obserwowali niebo. Więc to było drugie takie wspomnienie. I przed... Ponieważ ojciec mój pracował w Ministerstwie Skarbu, jak mówiłem, oczywiście członkowie służby rządowej wiedzieli, co się przygotowuje. To było jasne. Więc ojciec wywiózł nas na wakacje do swojego brata, to znaczy mojego stryja Józefa, do Zamościa. On tam, jak wspominałem, miał kancelarię mierniczego przysięgłego i miał dość duży dom z ogrodem.
    </section>
    <section>
        <time>12065</time>Więc on nas tam po prostu wywiózł. Z późniejszych relacji rodzinnych wiem, że zrobił to celowo, ponieważ Zamość był bardzo odległy od granicy polsko-niemieckiej, na południowy wschód od Warszawy leży przecież, prawda? No i tam zdawało się, że będzie bezpiecznie i tam te działania wojenne mogą nie dojść po prostu, bo zdołamy się obronić na granicy. Warszawa natomiast będzie na pewno bombardowana i na pewno będzie zagrożona. Więc wywiózł nas do tego Zamościa. No i my tam w Zamościu żeśmy byli u stryja. Z tego Zamościa mam kilka wspomnień. Jedno wspomnienie to było wkroczenie Sowietów. Mówiło się wtedy bolszewików. Czyli Armii Radzickiej, RKKA. Robocza Krestianska Krasnaja Armia. No więc oni wkroczyli i ja pamiętam to. Dom stryja leży jak gdyby przesunięty od ulicy, tzn. przed nim jest inny dom z ogrodem i dopiero ulica.
    </section>
    <section>
        <time>12141</time>I tam jest taki wjazd do środka. Więc jak usłyszeliśmy, że się coś dzieje, no to wiem, że ja na pewno wyskoczyłem. Czy był stryj... Może z moim stryjecznym bratem starszym, Mirkiem? W każdym razie wyszliśmy na ulicę zobaczyć, co się dzieje. No i widziałem tą wkraczającą armię rosyjską. Miałem takie wrażenie, szalenie negatywne, muszę powiedzieć, o tym wojsku. Dlatego, że... Nasze wojsko to były świetne konie z doskonałych stadnin, specjalnie hodowane dla wojska. Żołnierze byli umundurowani, eleganckie pasy, karabiny wszystkie takie same na pasach rzemiennych, skórzanych. Skórzane pasy, eleganckie buty, też skórzane – to wszystko wyglądało. To było wojsko. A to, jak widziałem tych Rosjan wkraczających, Sowietów, to było coś przerażającego.
    </section>
    <section>
        <time>12217</time>Pamiętam do dzisiaj: jakieś takie małe koniki ciągnęły jakieś takie wózki drabiniaste typu chłopskich wózków. Nie jakieś przyzwoite wozy, jak u nas były. Był tabor konny, ale... Zresztą niemiecki tabor był też konny w olbrzymiej przewadze. Samochodów było trochę, ale głównie to były konie. Natomiast tutaj te wozy takie byle jakie i to wojsko wlokące się no po prostu prawie że w łachmanach. Zamiast plecaków jakieś takie worki. I co zwróciło moją uwagę, to to, że te karabiny były na sznurkach, a nie na pasach, pamiętam to jak dzisiaj. Szli z tymi karabinami i te sznurki trzymali w ręku. Wygląd był rozpaczliwy. Potem się Sowieci wycofali po jakimś czasie. Dzisiaj wiem, że to było uzgodnienie granicy, linii demarkacyjnej niemiecko-rosyjskiej. I Zamość po stronie niemieckiej miał zostać, więc oni się potem wycofali.
    </section>
    <section>
        <time>12288</time>I przez kilka dni nie było wojska. W związku z czym... Mówiliśmy, że to studenci Akademii Zamojskiej, dzisiaj byśmy powiedzieli licealiści, zreorganizowali taką milicję, taką służbę porządkową w mieście. Mieli te czapeczki szkolne – bo wtedy jeszcze czapki szkolne obowiązywały – i chodzili z bagnetami i szablami. Gdzieś tam od rodziców, od ojców widocznie jakieś szable powyciągali, kto miał. A kto nie miał to jakieś bagnety po wojsku, nie wiem. I takie patrole były po mieście chodzące, pilnujące porządku, żeby nie było złodziejstwa, napadów. Nie było policji, policja też znikła. Myślę, że część uciekła, a część po prostu była wywieziona przez Sowietów, ci którzy zostali. W każdym razie policji nie było. I to była taka służba porządkowa miejska, zorganizowana ad hoc. I to trwało kilka dni. Dwa, trzy dni, trudno mi powiedzieć w tej chwili. Może cztery. I później wkroczyli Niemcy.
    </section>
    <section>
        <time>12361</time>Wkroczyli Niemcy i to było znów dla nas zaskoczenie, bo elegancko umundurowani, wszyscy jednolicie, przyzwoicie wyposażeni. To wszystko miało rzeczywiście wojskowy wygląd, w przeciwieństwie do tych Sowietów, którzy byli taką bandą łachmaniarzy, bardziej przypominającą jakieś zbiorowisko bandytów, czy coś takiego, aniżeli wojsko. To są moje wrażenia jako dziecka. Prawdopodobnie były jakieś inne oddziały, ale ja tego nie wiem, ja to widziałem w Zamościu. No więc wkroczyli Niemcy. No i oczywiście z urzędu miasta przyszły do mieszkańców informacje, kto ma zakwaterować wojskowych niemieckich. No i do stryja też przyszła taka informacja. Pamiętam, że jeden pokój ciocia uprzątnęła, stryjenka moja, ciocia Stasia. Uprzątnęła ten pokój i tam ci Niemcy byli zakwaterowani.
    </section>
    <section>
        <time>12426</time>Ale ponieważ to byli oficerowie, tam ich chyba dwóch mieszkało... Ponieważ to byli oficerowie, to trzeba było ich przyjąć. Wypadało przyjąć oficerów. Więc tam ciocia zrobiła jakieś małe przyjęcie, oni się popili. I to co powiem teraz, jest bardzo przykrym wrażeniem. Mianowicie, okno tego pokoju wychodziło na ogród, obok były schody na taras. I oni na parapecie tego okna siadali i defekowali po ścianie na dół. Więc byliśmy zaskoczeni: jak to, oficerowie w ten sposób się zachowują? Dla nas to było przerażające. Oczywiście później, jak już wyszli stamtąd, to wszystko trzeba było przyzwoicie umyć. Ale taka była scena. Znaczy, ja nie wiedziałem tej sceny defekacji, natomiast słyszałem jak stryj z ciocia załamywali ręce, a później to wszystko myli. To to, to wiem. Tak, że takie przypadki się też zdarzały, nieprzyjemne, ale zdarzały się.
    </section>
    <section>
        <time>12498</time>I takie były moje wrażenia. Później, jak nasz tata wrócił z Równego, o czym mówiłem, to przyjechał oczywiście do stryja, zabrał nas i pojechaliśmy do Warszawy. Już normalnie, pociągiem. I dalsze sprawy jasne, bo opowiadałem. Że nasza babcia rozdała wszystkie zapasy, które były w domu, tak że jak przyjechaliśmy, to nie było nic. Nic nie było, zero. Piwnica była puściuteńka. <span style="font-weight: bold;">Ale służbowe mieszkanie zostało i mieszkaliście cały czas w tym mieszkaniu.</span> Mieszkaliśmy w tym mieszkaniu przez cały czas, tak. Przez cały czas żeśmy mieszkali w tym mieszkaniu. Oczywiście trzeba było kupić lampy naftowe, bo były wyłączenia prądu. Takie różne.. Trzeba było założyć rolety w oknach, bo jak były bombardowania, czy jakieś przeloty samolotów alianckich, to oczywiście było zaciemnienie i to wszystko musiało być zaciemnione. To takie normalne sprawy. Po powstaniu, o którym opowiadałem, znaleźliśmy się w Gomunicach, w tej wsi, gdzie mąż ciotecznej siostry mojej mamy był zawiadowcą stacji kolejowej. Więc tam u niego żeśmy mieszkali.
    </section>
    <section>
        <time>12586</time>I taka scena jeszcze jedna mi się utrwaliła, o której nie mówiłem. Mianowicie, to ja wtedy poszedłem, babcia szła gdzieś na targ coś kupić. Już mieszkaliśmy wtedy w centrum wsi, w tym wynajętym pokoju. I poszła, jakiś targ był. Tylko nie pamiętam, czy to był targ w tej wsi, czy targ w tym miasteczku Kamińsk, które było zresztą niedaleko. Tego nie wiem, nie pamiętam. W każdym razie byliśmy na targu, kupowała babcia warzywa, czy coś takiego. No wiadomo, tak jak się kupuje na targu. I na tym targu naraz przyjechały budy, to znaczy te samochody ciężarowe żandarmskie. Żandarmi otoczyli targ. I pamiętam, że żandarm koniecznie chciał mnie zabrać i wsadzić do tej budy, ponieważ byłem blondynkiem i miałem wygląd bardzo aryjski.
    </section>
    <section>
        <time>12651</time>A oni wtedy wyłapywali chłopców o wyglądzie aryjskim, żeby ich przeszkolić w Hitlerjugend i stworzyć z nich później żołnierzy. Taka akcja niemiecka była zresztą przez szereg lat prowadzona w czasie okupacji. No i ten żandarm chciał mnie koniecznie zabrać. I pamiętam, że babcia zaczęła go prosić, a później na niego krzyczeć, i wreszcie chyba powiedziała, że ja jestem chory ciężko. No dosyć na tym, że ten żandarm machnął ręką i mnie puścił. Ale muszę powiedzieć, ze to było przeżycie, ja byłem bardzo przerażony tym co się dzieje. Miałem już wtedy prawie 11 lat, więc już wiedziałem, co się dzieje.<span style="font-weight: bold;"> A jakie były w ogóle takie warunki codziennego życia w tych Gomunicach? W tej sytuacji takiego rozkładu, końca wojny?</span> No więc jeżeli chodzi o warunki żywnościowe, jak żeśmy mieszkali właściwie do czasu kiedy weszli Rosjanie w styczniu...
    </section>
    <section>
        <time>12722</time>Bo przeprowadziliśmy się, już nie pamiętam, jakoś tak w lutym chyba, czy coś takiego. Nie, już było po zimie, czyli mógł to być nawet marzec, kiedy żeśmy się przeprowadzili do tego lokalu. Bo ojciec wtedy dostał tą pracę, w związku z czym mieliśmy jakieś pieniądze. Dostał pracę w gminie, był wtedy księgowym w gminie. Dostał pracę i mogliśmy wynająć ten pokój, uwolnić rodzinę od naszej obecności. W każdym razie, dopóki mieszkaliśmy u Krysztofów, to znaczy u tego wuja niby naszego, to tam była sytuacja w miarę dobra. Dlatego, że po pierwsze wuj pracował, był kolejarzem, więc miał jakąś stałą pensję, również od Niemców. Bo był kolejarzem, wiadomo. To jest jedna rzecz. Więc mieli jakieś tam pieniądze, żeby móc te zakupy robić.
    </section>
    <section>
        <time>12790</time>A po drugie był dość duży ogród i ciotka miała w tym ogrodzie, wiadomo, zaopatrzenie w warzywa różne, te które się używa w domu. Więc to wszystko tam było. Między drzewami, bo był sad, ale między drzewami ona miała grządki, gdzie były marchwie, kalarepka, wszystko co potrzeba do domu. Więc to było własne zaopatrzenie. I pamiętam jak dzisiaj, na podwórku, naprzeciwko domu, po drugiej stronie przy ogrodzeniu były kilkupiętrowe klatki z królikami. Ciotka hodowała króliki. Myśmy dla tych królików zbierali jakieś ziółka, mlecze, trawy, żeśmy je karmili. No a potem te króliki co jakiś czas dostawały w głowę i szły do garnka. No więc to mięso... Bo wiem, że były też kury, ale to chyba głównie chodziło o jajka. Może jakiś kogucik co jakiś czas dostawał, szedł do garnka.
    </section>
    <section>
        <time>12857</time>W każdym razie zaopatrzenie było i można było wyżyć, oczywiście dużo lepiej niż w Warszawie, gdzie to mięso to w ogóle... (śmiech) To było w ogóle marzenie, prawda? A tutaj ono było. Pamiętam, że tych królików było dość dużo i myśmy dla nich tą pasze żeśmy zbierali po łąkach, rowach przydrożnych. Zbieraliśmy po prostu dla królików, więc one tam żyły. I między innymi – tu powiem przykrą sprawę – ja też raz takiego królika zabiłem. Po prostu ten mój starszy kuzyn, też Stasio na imię miał, mówi: <span style="font-style: italic;">Słuchaj, musisz się nauczyć.</span> I pokazał mi, jak się to robi. Że trzeba go wziąć za uszy podnieść i kantem dłoni uderzyć silnie w kark. Wtedy pęka mu kręgosłup i zwierze bez cierpienia szybko jest zabite. I ja raz takiego królika zabiłem. Tak, że już w wieku tych 11 lat wykonałem pierwszą egzekucję. Pierwszy raz zamordowałem żywe stworzenie.
    </section>
    <section>
        <time>12933</time>Trudno, takie były czasy. Drugi raz to stworzenie żywe zamordowałem, jak już mieszkaliśmy w środku tej wsi. Pamiętam, jak kiedyś wyszedłem na podwórko... A na parterze mieszkała starsza już niewiasta wiejska, która prawdopodobnie całe swoje życie przesłużyła gdzieś we dworze jakimś chyba. Bo tak się chyba zachowywała. O, to już była mocno starsza niewiasta. No i poszła do studni nalać wody do wiadra i to wiaderko ledwo niesie. Więc ja podskoczyłem i mówię, że ja dopomogę. Wziąłem od niej to wiadro, to była rzecz naturalna, przecież każdy by tak zrobił. A ona mówi: <span style="font-style: italic;">Ach nie, nie potrzeba, ja sobie dam radę.</span> Ja mówię:<span style="font-style: italic;"> Ale ja nawet lubię tak robić. – Lubi pan? </span>Mnie smarkaczowi powiedziała pan, stąd wnioskuję, że ona chyba całe życie przesłużyła we dworze. Bo dzieci właściciela, dziedzica, do nich się mówiło pan, nawet do chłopca.
    </section>
    <section>
        <time>13010</time>I to se przypominam ją w tej chwili, jak tak powiedziała. I tam właśnie też kiedyś zabiłem kogutka, którego gdzieś tam babcia kupiła na wsi i trzeba było go zabić. Nikt nie mógł tego zrobić, więc to musiałem zrobić ja. No i zrobiłem to. Ojciec mój się nie nadawał absolutnie do takich rzeczy, mowy nie ma. Czyli ja byłem najstarszym mężczyzną pełniącym tą rolę opiekuńczą dla rodziny, w pewnym sensie. Musiałem tego kogutka zabić, no to położyłem go na pieniek, wziąłem siekierkę, uciąłem mu łeb. Ten kogut mi się wyrwał i z uciętą głowa, pamiętam przefrunął przez płot. I to na mnie zrobiło gigantyczne wrażenie, bo jak uciąłem, zrzuciłem... Po prostu dla mnie to było wielkie przeżycie, zabić koguta. Wielkie przeżycie. I ten kogut, zrzuciłem, a on się zerwał i przefrunął przez płot z uciętą głową. No to takie wrażenia mi pozostały.
    </section>
    <section>
        <time>13085</time><span style="font-weight: bold;">Wspominał Pan, ale nie wiele, o szkole, do której Pan uczęszczał w czasie okupacji. Gdyby Pan więcej powiedział, jak to wyglądało. </span>W Warszawie? <span style="font-weight: bold;">Tak, przy Filtrowej była jakaś szkoła. </span>Tak, była szkoła prowadzona... Już nie pamiętam, który to numer budynku, w każdym razie w rejonie ulic Mochnackiego i Mianowskiego, wpadających do Filtrowej. Po przeciwnej stronie ulicy, tam była ta szkoła. Czyli za linią tramwajową była ta szkoła zlokalizowana. Chyba na rogu Asnyka, czy coś takiego, już nie pamiętam dokładnie. I myśmy do szkoły byli zapisani i chodziliśmy do szkoły. No i tak jak mówiłem, w szkole był normalny program realizowany polski według przedwojennego programu szkolnego polskiego.
    </section>
    <section>
        <time>13146</time>Pełen, z historią, z religią, z tymi wszystkim przedmiotami, które powinny być. Z językiem polskim itd. Ale dla kamuflażu oficjalnie szkoła była zarejestrowana u władz miejskich niemieckich, u władz miasta, jako szkoła handlowa przygotowująca dzieci do pracy w handlu. Jako ekspedientów w sklepach, czy coś takiego. No więc tak było oficjalnie, w związku z czym każdy miał... A ponieważ były te ławki szkolne, to był taki zestaw, że pod spodem była taka półeczka, tu był taki pulpit lekko pochyły z wgłębieniami na kałamarz i z takim wgłębieniem na położenie pióra, obsadki ze stalówką. Bo przecież tak to się używało wtedy wszystko. I był taki zestaw, że one były połączone z ławką, te pulpity. I taki zestaw to się nazywał ławka szkolna. Dla dwóch osób, dla dwojga dzieci.
    </section>
    <section>
        <time>13214</time>I mieliśmy zawsze pod spodem podręcznik jakiś tam handlowy, do którego zresztą nigdy nie zajrzałem, nie wiem nawet co tam było w środku. No i normalnie pisaliśmy w zeszytach to, co nam wykładali nauczyciele. <span style="font-weight: bold;">A to dla takich małych dzieci już była szkoła o nazwie handlowa? Bo Pan miał pewnie z siedem lat najwyżej, jak Pan poszedł</span>? Tak, od pierwszej klasy. Znaczy, według programów niemieckich – o czym teraz wiem, wtedy oczywiście nie wiedziałem – Polacy, ci którzy byli na terenach opanowanych przez Rzeszę niemiecką, musieli się nauczyć czytać, pisać i rachować. I nic więcej. <span style="font-weight: bold;">No i zawodu, bo były zawodowe też różne szkoły. </span>A później zawodowe. Jak już skończył te dziesięć lat, to do zawodu, do roboty. Ale wcześniej... Bo od takiego wieku już brali do roboty. Natomiast wcześniej te dzieci należało nauczyć czytać, pisać i rachować. Normalnie, jak w każdej pierwszej, drugiej czy trzeciej klasie. To była rzecz naturalna, więc ten program tak szedł.
    </section>
    <section>
        <time>13292</time>Ale przy okazji był również program z historii Polski, z języka polskiego itd., nielegalnie oczywiście. <span style="font-weight: bold;">To była jakaś prywatna szkoła? </span>To była prywatna szkoła, prowadzona przez dwie siostry, panie Goldman, z pochodzenia Niemki. To nie były Żydówki, to były Niemki z pochodzenia. Ale u nas tych Niemców było bardzo dużo spolonizowanych przecież, nic nowego. Wystarczy pójść na Powązki, ile tam jest niemieckich nazwisk na grobach przedwojennych. Zresztą powojennych też. Tak, że to jest rzecz naturalna, że było dużo spolonizowanych. One też były. Oczywiście głębokie patriotki itd. Co się z nimi dalej stało, nie wiem, pojęcia nie mam. W każdym razie do powstania żeśmy chodzili do tej szkoły.
    </section>
    <section>
        <time>13346</time><span style="font-weight: bold;">Dwa, trzy lata chodził Pan, czy dłużej? Tak by wypadało gdzieś między dwa, a cztery lata pewnie najdłużej, prawda?</span> Chodziłem do czwartej klasy. Bo wiem, że jak żeśmy w Gomunicach byli, jak minął front i otworzyli tą szkołę w Gomunicach wiejską... Bardzo ciasną zresztą, bo w jednej sali... Tam były chyba w sumie trzy sale tylko szkolne w tej szkole, w związku z czym dwie klasy były w jednej sali. Jedna część sali to była jedna klasa, druga część była druga. Ja byłem wtedy w piątej klasie, a brat mój w czwartej w Gomunicach. Oczywiście siedzieliśmy chyba w jednej sali, o ile sobie przypominam, tylko w różnych jej częściach. Ten sam zresztą nauczyciel, czy nauczycielka prowadzili, że tutaj kazali tym robić to i to, a do klasy czwartej, że to i to maja robić. <span style="font-weight: bold;">Miałbym takie pytanie: okupacja okupacją, ale młody chłopak to lubi mieć jakieś... Coś tam myszkować, poznawać, jakieś rozrywki, koledzy. Może Pan pamięta coś z okresu okupacyjnego, jakieś takie rzeczy charakterystyczne dla... </span>
    </section>
    <section>
        <time>13437</time>Może o kolegach najpierw. Miałem tego Krzysia Naumienkę w klasie, o którym wspominałem już, prawda? Cośmy go przezywali „Kacze jajo na miękko”. Więc miałem jego. A siedziałem w klasie z kolegą, myśmy na niego wołali Dudek. Jak miał naprawdę na imię, nie wiem. Ja z tym Dudkiem siedziałem i byliśmy tak trochę zaprzyjaźnieni ze sobą, bośmy siedzieli razem w jednej ławce. No i rzeczywiście, byliśmy bardzo dobrymi kolegami. Dudek miał na nazwisko Stankiewicz, mieszkał przy ul. Raszyńskiej. Nawet próbowałem go szukać po wojnie, ale wiem, że wszystkich na Raszyńskiej wymordowali, więc prawdopodobnie on też zginął. I jego stryj był kapitanem Batorego. Kapitan Stankiewicz, znany zresztą przed wojną marynarz, żeglarz. Kapitan Stankiewicz, który zatonął na Morzu Śródziemnym razem z... Batory był wykorzystywany... Nie Batory, przepraszam, Piłsudski.
    </section>
    <section>
        <time>13507</time>Piłsudski, bliźniak Batorego, identyczne dwa statki. I on był storpedowany na Morzu Śródziemnym przy transporcie wojska. I on wtedy zginął tam. To był Dudek Stankiewicz, pamiętam, kolega mój. Taki jasny blondynek, bardzo przyjemny chłopak. No niestety, wielu zginęło. Natomiast nasze zabawy, były dwie właściwie takie dosyć dziwne zabawy. Jedna to było strzelanie z klucza. Nie wiem, czy wie pan, o czym mówię? Otóż klucze, szczególnie te klucze do bram, do piwnic, składały się z takiej tulejki, rurki, i na końcu było dopiero to pióro klucza, a uszko z drugiej strony. I wtedy powstał taki zwyczaj, że w tą tulejkę wrzucało się oskrobane główki od zapałek, na sznurku się przywiązywało gwóźdź, i jak się tym gwoździem uderzyło w mur, to był wybuch. Oczywiście, tam wybuch... Taki ministrzał.
    </section>
    <section>
        <time>13577</time>No i myśmy z tego klucza strzelali i to była jedna zabawa. Druga zabawa, która szczególnie była popularna w okresie Nowego Roku i Wielkiej Nocy, to było strzelanie z karbidu. Karbid był wtedy w powszechnym użyciu, to był taki... <span style="font-weight: bold;">Do lamp pewnie?</span> Do lamp, do karbidówek. Tak. Po prostu on, jak się go zalewało wodą, wydzielał acetylen, który się palił. Jaki był jego skład chemiczny, w tej chwili nie wiem, w każdym razie po zalaniu wodą on się tak burzył i pienił i wydawał z siebie gaz palny. No i to było używane właśnie w karbidówkach, w lampach. No bo nafty praktycznie nie było, nie można było dostać. Wszystko szło dla wojska do przerobu i do napędzania, wiadomo, czołgów, samochodów itd. A więc tutaj nafty na rynku... Może gdzieś tam była, ale głównie się używało karbidówki. No i myśmy robili tak, że puszki po konserwach napełniało się tym karbidem, czy jakieś tam puszki z zamknięciem. I robiło się dziurkę w tym denku.
    </section>
    <section>
        <time>13665</time>Tam się wlewało trochę wody, a do dziurki był włożony taki knocik skręcony z gazety. I ten knocik się podpalało. I w pewnym momencie huk i to denko wylatywało,. Więc to była też taka zabawa, strzelało się z tych karbidówek. Poza tym jeszcze jedno takie wspomnienie śmiszne... A, jeszcze była bardzo przykra rzecz, ale jako chłopaki żeśmy to robili. To było puszczanie tak zwanych szczurów. To znaczy zwijało się jakiś film z aparatu fotograficznego, zawijało się gazetę, podpalało. Jak się to zaczęło palić, to się to przydeptywało i taki cuchnący ostry dym się z tego wydzielał. To były takie szczury, które żeśmy... To była wstrętna zabawa, ale była taka. Zresztą te szczury, później po wojnie była inna wersja. Mianowicie rozkręcaliśmy pociski artyleryjskie – to w Gomunicach – i tam w niektórych z nich ten ładunek prochowy nie był w postaci prochu, granulek, czy czegoś tam, tylko w postaci takich pałeczek w środku z otworkiem.
    </section>
    <section>
        <time>13736</time>Czyli takich jak gdyby rurek cienkich. To były jakieś pociski artyleryjskie. Trzeba było najpierw obić młotkiem to połączenie tego samego pocisku z łuską, a potem się odrywało tą łuskę i z tej łuski się wysypywało. I to było strasznie fajne, bo jak się podpaliło, to on się zaczął palić i jak się też przydeptało, to wtedy on się dalej tlił i wydzielał ten gaz. I to skakało. (śmiech) No więc to była zabawa niesamowita. Rzeczywiście te rurki skakały. Pewnie, że to było niebezpieczne, ale chłopaki tak się bawili. A teraz jeszcze wracam do okupacji i do ulicy Uniwersyteckiej. Mianowicie, któregoś tam roku zaczęła się plaga gryzoni, myszy. No więc wszyscy starali się z tą plagą walczyć w sposób oczywiście naturalny. Wiadomo, że były te pułapki takie sprężynowe na myszy, ale niezależnie od tego, sposób naturalny.
    </section>
    <section>
        <time>13805</time>No i były różne metody. U nas w domu były dwa jeże. Bo jeże jednak tępią myszy, o czym nie wiedzieliśmy. A tak to było. Były dwa jeże i jednego nazywaliśmy Kubuś, a drugiego Puchatek. I te jeże, jak domownik je głaskał, to kładły po sobie igiełki. A jak ktoś obcy, to stawiały igły. (śmiech) Wyczuwały domowników. Bardzo sympatyczne. Co się z nimi później stało? No myślę, ze się spaliły razem z domem. A koledzy nasi z sąsiedniej klatki schodowej mieli zaskrońce, które też łapały myszy. Te węże, zaskrońce. I pamiętam, że myśmy się bawili w ten sposób, że straszyliśmy dziewczynki tymi zaskrońcami. Mianowicie wpuszczało się zaskrońca tutaj kołnierzykiem, tak żeby wszedł do rękawa. I on tak szedł, szedł i jak już główką był tu, to się go chwytało za tą główkę. I szło się do dziewczyn, otwieraliśmy i ten zaskroniec wyskakiwał. Piski, krzyki, oczywiście śmichy. Kupę śmiechu i takie były zabawy.
    </section>
    <section>
        <time>13876</time>A ponieważ zaskroniec jest wężem niejadowitym, nieszkodliwym, tak że tutaj nie było żadnego problemu. W każdym razie zabawy były. Pytał pan o różne zajęcia i zabawy szkolne, to tak to wyglądało. Oczywiście rysowanie kotwicy Polski Walczącej, ta gra ze strażnikiem niemieckim. To było bardzo niebezpieczne, ale robiliśmy to. Emocje były niewątpliwie, adrenalina. <span style="font-weight: bold;">A czy w czasie okupacji rodzice pozwalali Panu np. wsiąść w tramwaj i jechać w jakieś dalsze rejony Warszawy?</span> Ale mowy nie ma. Nie nie, absolutnie. <span style="font-weight: bold;">A z rodzicami jeździł Pan po Warszawie? Widział Pan Warszawę okupacyjną?</span> Tak, oczywiście.<span style="font-weight: bold;"> A coś charakterystycznego na przykład pamięta Pan z tamtego okresu? Czy Warszawa po prostu wyglądała tak jak normalnie?</span> Ale broń Boże, nic podobnego. Charakterystyczne... Znaczy, jeździliśmy głównie na Żoliborz, tam mieszkali przyjaciele moich rodziców w tym osiedlu wuesemowskim.
    </section>
    <section>
        <time>13955</time>I tam jeździliśmy do nich tramwajem. I to była droga, którą żeśmy czasami pokonywali. Oczywiście nagminnie jeździliśmy na Wszystkich Świętych na Powązki, wiadomo, na rodzinne groby, których mieliśmy... Mamy oczywiście kilka na Powązkach. Trzeba tam je było odwiedzić, zapalić światełko, uporządkować. Normalnie, tak jak się na Wszystkich Świętych jeździ na groby. I tu żeśmy stale jeździli, systematycznie. I pamiętam z tamtych czasów pańską skórkę, które sprzedawali przy wejściu do cmentarza przy czwartej... Myśmy wchodzili zwykle drugą bramą, bramą św. Katarzyny. Tam, gdzie ten rycerz stoi taki. Koło kościoła Karola Boromeusza, za kościołem.
    </section>
    <section>
        <time>14010</time>Żeśmy zawsze tamtą drogą chodzili, do dzisiejszego dnia tą trasę pamiętam dokładnie, do którego grobu trzeba iść i przy którym grobie trzeba skręcić w którą stronę. Pamiętam do dzisiejszego dnia całą tą trasę. Do Wisnowskiej, od Wisnowskiej do Frankiela, od Frankiela w lewo. Wszystko normalnie trzeba było robić. To były te wyjazdy, które były stałe. Oprócz tego raczej nie kręciliśmy się po mieście, z wyjątkiem tego, jak getto płonęło. To wtedy ojciec, o czym mówiłem, zaprowadził nas pod mur getta i pokazywał to i kazał zapamiętać ten widok i tą sytuację na całe życie, co się też zresztą stało. Pamiętamy to, brat i ja. I pamiętam, że kiedyś szliśmy jakąś ulicą, tylko nie pamiętam z kim. Chyba z ojcem też. I widziałem... Taki był ceglany mur, tylko nie pamiętam, czy to był mur ogrodzenie, czy ściana domu.
    </section>
    <section>
        <time>14083</time>Tego już nie pamiętam. Wiem, że cegły były. Ceglany mur i pod tym murem było mnóstwo kwiatów. To było miejsce rozstrzeliwania, egzekucji zakładników. Nie pamiętam, przy jakiej to było ulicy, w każdym razie ojciec tam nas zaprowadził. Ludzie tam nie stali, tylko przechodzili. Myśmy też przeszli tamtędy. I ojciec też nam pokazał to, powiedział: <span style="font-style: italic;">Zapamiętajcie. Zapamiętajcie dobrze.</span> Oczywiście wiedzieliśmy, że to były rozstrzeliwania, że to były egzekucje. Jeszcze jeden taki moment przypominam sobie. To było właśnie chyba na Filtrowej, bo to nie była... A może na Uniwersyteckiej, ale dalej, w stronę budynku ówczesnej Marynarki Wojennej, później ?. Czyli tam, gdzie jest skrzyżowanie Żwirki i Wigury i Raszyńskiej.
    </section>
    <section>
        <time>14150</time>Tam, gdzie stoi Pomnik Lotnika dzisiaj, ten, który stał na Placu Unii. Na Pl. Unii kiedyś stał, a później go tam przenieśli. Śmiano się, że to jest pomnik Rydza-Śmigłego, bo chłop jak rydz i trzyma śmigło. To był taki dowcip, powojenny oczywiście. W każdym razie chyba to było tam, widziałem dwójkę żydowskich dzieci, dziewczynka i chłopiec. Żebrali po prostu, stali na ulicy. Co się z nimi stało, nie wiem. Myśmy chyba wtedy szli na naszą działkę przy Polu Mokotowskim, tzn. przy Żwirki i Wigury. Ale widziałem tą dwójkę tych żydowskich dzieci. Pewnie jakiś policjant czy żandarm ich złapał i pewnie zabili. Albo nie wiem, trudno mi powiedzieć. A z Żydami tośmy mieli jeszcze styczność dzięki temu doktorowi Pacho, Olesiowi. Aleksander Pacho, przepraszam, Kahan, późniejszy Pacho.
    </section>
    <section>
        <time>14225</time>Bo on jak uciekł z getta, to dali mu kenkartę na nazwisko Pacho. Ale imię zostawili Aleksander. A może miał inne imię, nie wiem, dla nas to był zawsze doktór Oleś. To on oczywiście przychodził do nas czasami, zresztą mówiłem, że zostawił wszystkie swoje dokumenty, dyplom i tak dalej, te wszystkie inne rzeczy, pozostawił u nas w domu na przechowanie. To ten styk był z żydowskim światem. Ale Olesia myśmy traktowali normalnie jak znajomego rodziców, jak kogoś znajomego z rodziny przecież. Nic takiego nie było. Pamiętam, że kiedyś moja mam jakiś makaron gotowała i akurat przyszedł Kahan. To był jakoś tak wieczór, może zima, już było ciemno, trudno mi jest powiedzieć. W każdym razie Jarek, mój brat młodszy mówi: <span style="font-style: italic;">Ja zaniosę panu doktorowi, ja zaniosę panu doktorowi. </span>No i potknął się i upadł, a ten makaron mu się rozsypał po podłodze. Oczywiście zebrało się wszystko, przepłukało i poszedł na stół. Ale przypominam sobie taki moment.
    </section>
    <section>
        <time>14300</time><span style="font-weight: bold;">A czy w tym okresie okupacyjnym, jeszcze przed powstaniem, zdarzało się Pana rodzinie gdzieś np. poza Warszawę wyjechać na odpoczynek?</span> No mówiłem, że myśmy wyjeżdżali zawsze na wakacje na wieś. <span style="font-weight: bold;">W czasie okupacji? </span>W czasie okupacji. To już babcia nasza, czyli tak zwana Bunia, załatwiała jakieś sprawy. Pamiętam, raz byliśmy w majątku koło Radomia. Majątek się nazywał Klwaty. I to był majątek albo kuzynów, albo tej pani, u której mieszkał mój wuj. Zresztą z którą był związany później rodzinnie, nawet wzięli później ślub. Ciotka Hanka myśmy ją nazywali. Byliśmy w tym majątku, Klwaty się nazywał ten majątek, pamiętam jak dzisiaj. To były bardzo piękne czasy, bo rzeczywiście, jedzenia było w bród.
    </section>
    <section>
        <time>14370</time>Mleko, jaja, mięso jakieś tam. Głównie chyba drób, ale w każdym razie było. To był bardzo piękny okres. I tam żeśmy na całe wakacje wyjeżdżali. Później byliśmy dwukrotnie na różnych wsiach u gospodarzy. Też babcia załatwiała przez jakieś swoje znajomości. No więc żeśmy u tych gospodarzy mieszkali i wtedy się nauczyłem bardzo dużo życia wiejskiego i spraw wiejskich. Rozróżniania zboża, koszenia, powożenia końmi, jeżdżenia na oklep. Takie rozmaite zabawy, czy tam czynności, które chłopcy na wsi robią. Doić krowy się nauczyłem. Co mi się zresztą bardzo później przydawało, w czasie studiów nawet. <span style="font-weight: bold;">Na wsi chyba nie było takiej atmosfery okupacyjnej, prawda? Było zupełnie inaczej niż w mieście. </span>Tak. Dla nas to był kompletny luz, całkowity luz. Dzisiaj byśmy tak to określili, jako luz.
    </section>
    <section>
        <time>14445</time>Byliśmy zachwyceni, było fajnie, krótko mówiąc. Tak, że nie, myślę, że tam nie było... Znaczy, tam pewnie, gdzie operowały grupy partyzanckie, to pewnie były różne historie, działy się. Przecież mój stryj z Zamościa to musiał uciekać, bo całą inteligencję miejscową wyaresztowali i wysłali do Oświęcimia, czyli do Auschwitz. A może do innych obozów, w każdym razie zlikwidowali. Więc jak stryj się zorientował, co się dzieje, no to zapakował rodzinę i uciekli. I stryj – pracował zresztą jako geodeta – pod Mińskiem Mazowieckim gdzieś tam się zakamuflował. I dzięki temu, że był geodetą, to mógł jakoś przeżyć, bo ludzie tam mieli różne swoje spory o miedzę, czy inne historie. On też instrumenty ze sobą wziął geodezyjne podstawowe, niwelator, teodolit, taśma. Takie rzeczy podstawowe.
    </section>
    <section>
        <time>14516</time>Zresztą bardzo ładny teodolit był Gerlacha, i niwelator też Gerlacha, z przekładaną lunetą. Bo później one stały u stryja w gabinecie, ja je widziałem. Tak, że okupację żeśmy wszyscy przeżyli, natomiast... Wszyscy nie, bo Oleś, to znaczy mój stryjeczny brat, starszy syn... To znaczy starsze dziecko, bo młodszym była Lena, córka stryja Włodzimierza. Oni oczywiście oboje byli w AK, byli w powstaniu. Starsi od nas. Ode mnie Lena była osiem lat starsza, więc już była dziewczynką taką świadomą rzeczy w stu procentach. Zresztą była w AK. Była żołnierzem AK, tak samo Oleś. Więc Oleś po wojnie został... To znaczy po powstaniu ten transport, którym wieźli ich do obozów, część tego transportu odłączyli. A wiemy to z relacji dwóch...
    </section>
    <section>
        <time>14586</time>To znaczy z relacji kolegi Olesia z AK, którego potem moja stryjenka, jego mama, odnalazła. I on mówił jak to było. Że ich wieźli, on pojechał dalej do obozu, jako podchorąży. Bo Olek był też podchorążym. Natomiast tą część w której był Oleś, w Lęborku odłączyli i pojechali w kierunku Łeby. I tylko tyle wiedział, nic więcej. A w drugim roku po wojnie, ponieważ moi rodzice poznali się na Helu, nad morzem w czasie wakacji i stąd później ich małżeństwo powstało, to chcieli nas koniecznie rodzice zawieźć nad morze, żebyśmy zobaczyli wreszcie morze. Ale okazało się, że... Dojechaliśmy też do Lęborka... Nie, dojechaliśmy do Gdyni chyba, albo jeszcze wcześniej.
    </section>
    <section>
        <time>14658</time>W każdym razie pociąg stanął, że dalej nie jedzie. No wiadomo, zniszczenia torów, to, tamto. Zresztą cały Hel był strefą wojskową, więc tam w ogóle nikogo nie puszczali. A rodzice się poznali na Helu. W związku z czym, gdzie może jechać? Może jechać przez Lębork do Łeby. No i żeśmy wsiedli i pojechaliśmy do tej Łeby. I tam jak byliśmy w Łebie, te śpiewające piaski, te wydmy... Śliczna zresztą miejscowość była. I tam było bardzo dużo tych słowińców, rybaków jeszcze miejscowych. Większość z nich zresztą jako quasi Niemców potem zmusiły władze polskie peerelowskie do wyjazdu. Oni mówili swoim narzeczem, ale po polsku. Stał tam też taki niewielki garnizon Wojska Polskiego. I pamiętam, że jeden z oficerów poprowadził nas, tylko mówił:<span style="font-style: italic;"> Idźcie za mną tylko tą ścieżką, nie wolno zbaczać, bo teren jest zaminowany. A tą ścieżkę myśmy rozminowali. </span>
    </section>
    <section>
        <time>14729</time>I on szedł przodem, a myśmy szli za nim. I tam pokazał nam niedokończoną budowę wyrzutni V2. Bo tam Niemcy budowali tą wyrzutnię V2. A potem ci słowińcy nam opowiedzieli, że tak, rzeczywiście, przywieźli z powstania jeńców, którzy tą wyrzutnię budowali. I jak się front zbliżał, to ich załadowali na barki, wywieźli na morze i zatopili. I wiem, że w ten sposób Oleś zginął. To wiem z opowiadań rybaka słowińca. Ja przy tym byłem. Oczywiście on rozmawiał z rodzicami, ale ja przy tym byłem i słyszałem to na własne uszy. Nawet pamiętam tą chatę. Natomiast stryj jak wrócił do Zamościa po wojnie, młodszy stryj, Józef... On miał trójkę dzieci, miał Mirka najstarszego, druga była Murka, tzn. Maria, równoległa ze mną wiekiem, i młodszy o rok Jasiek, który był z kolei równorzędny wiekiem z moim młodszym bratem.
    </section>
    <section>
        <time>14809</time>A Mirek był starszy o kilka lat od nas. I wtedy oni w szkole, Mirek był już w gimnazjum, założyli kółko patriotyczne i postanowili walczyć z komunistami. I nawet mieli jakiś pistolet. Oczywiście UB ich zaraz rozpracowało, zaraz aresztowało i Mirek zginął zakatowany na śmierć na zamku w Lublinie. Oczywiście leży na cmentarzu w Zamościu. Czyli moi najstarsi dwaj kuzyni nie żyją. Znaczy, Lena też już nie żyje, ale przez wiele lat żyła w Paryżu, później przyjeżdżała do nas, my do niej. Lena zresztą była architektem, pokazywała mi budynki w Paryżu, które projektowała.
    </section>
    <section>
        <time>14867</time><span style="font-weight: bold;">A czy Pana mama jakimś zawodem się zajmowała, czy tylko domem?</span> Mama skończyła studia na Uniwersytecie historyczne, tu w Warszawie, przed wojną oczywiście. Ale nie pracowała, zajmowała się domem. I jak żeśmy później byli w Bytomiu, to przez kilka lat, szczególnie wtedy, kiedy po 1948 roku mój tata stracił stanowisko, pracę, byliśmy w bardzo kiepskiej sytuacji materialnej. Zarabiał, bo koledzy go ulokowali w tym NIK-u, ale wtedy te pensje w służbie państwowej były szalenie mizerne, ledwo ledwo. A tak były wrednie ustawione, że ojciec miał pensje o kilka złotych wyższą, niż ten limit, który uprawniał do wzięcia stypendium. O kilka złotych, dosłownie. No to tak wrednie było ustawione, żeby młodzież z tych kręgów nie mogła studiować, albo miała olbrzymie trudności. W każdym razie było bardzo kiepsko. I mama wtedy poszła do pracy i była nauczycielką historii w Bytomiu, w Zespole Szkół Zawodowych.
    </section>
    <section>
        <time>14951</time>Przez kilka lat tam pracowała. Przez kilka lat pracowała, później ojcu udało się przenieść do Warszawy, do centrali NIK-u w Warszawie. Dostał mieszkanie, takie mieszkanko właściwie na Ochocie, i od tego momentu już mama nie pracowała, tylko się zajmowała domem. <span style="font-weight: bold;">A rodzice wiele lat później się przeprowadzili do Warszawy, niż Pan na studia? Czy oni jeszcze tam siedzieli w tym Bytomiu wiele lat...</span> Jeszcze siedzieli w Bytomiu. <span style="font-weight: bold;">Siedzieli, ale jak długo? Bo Pan się w 1951 przeprowadził do Warszawy.</span> Ja w 1951 rozpocząłem studia w Warszawie. I skończyłem te studia inżynierskie w 1955 i wzięli mnie do wojska. <span style="font-weight: bold;">Tak, tak jest. I w tym czasie rodzice jeszcze siedzieli tam na Śląsku?</span> Jeszcze siedzieli tam na Śląsku, natomiast przeprowadzili się do Warszawy jak ja już byłem w wojsku. I to był jakoś tak 1957... Coś takiego, w tym czasie.
    </section>
    <section>
        <time>15015</time><span style="font-weight: bold;">Miałbym teraz taką prośbę, żebyśmy wrócili do takiego okresu najbardziej trudnego, który był, czyli okres Powstania Warszawskiego i te wszystkie etapy. Żebyśmy też uściślili to wszystko co się działo, bo to było takie bardzo intensywne i dość przerażające wspomnienie.</span> Tak, zgadza się. <span style="font-weight: bold;">Czy Pan pamięta sam wybuch powstania, dzień powstania, okres przed powstaniem? Jakąś atmosferę, coś takiego?</span> Okres przedpowstaniowy pamiętam z atmosfery w domu, jaka była w tym czasie. Taka radosna atmosfera, że się to wszystko kończy, że Niemcy uciekają, że wróci wolność po prostu. To była ta atmosfera domowa. Trudno mówić o jakichś faktach, ogólna atmosfera była taka bardziej korzystna, bardziej radosna, powiedziałbym nawet. Ojciec mój, jak powiedziałem, pracował w tym magistracie, jeszcze go wtedy ściągnął prezydent Starzyński, dopóki był. Później go Niemcy zaaresztowali, ale podstawowa kadra urzędnicza została.
    </section>
    <section>
        <time>15092</time>Zresztą ojciec bardzo chwalił tego burmistrza niemieckiego, nie pamiętam jak on się... On był burmistrzem któregoś z niemieckich miasteczek i przyjechał tutaj objąć urząd w Warszawie. I go chwalił, że to był bardzo przyzwoity człowiek, dobry fachowiec i traktował wszystkich bardzo przyzwoicie, bardzo dobrze, dbał o tych urzędników. Najlepszy dowód, ze załatwił im te czapki, które ich chroniły przed łapankami. Chciał utrzymać kadrę po prostu swoją. Jak miał wykonywać obowiązki, to musiał mieć kadrę do roboty, proste, nie? Więc to była taka działalność bardzo racjonalna. Ale ojciec go chwalił, że jest przyzwoitym, uczciwym człowiekiem, chociaż Niemiec. Tak, że tutaj było wszystko w porządku. Ale oczywiście ojciec pracował również dla rządu, dla Delegatury ściślej mówiąc. Robił jakieś opracowania, jakieś analizy.
    </section>
    <section>
        <time>15161</time>Ponieważ delegatura, zresztą nie tylko rząd w Londynie, ale również Delegatura przygotowywała jakąś dokumentację, żeby jak wyjdą Niemcy i skończy się wojna nie zapanował jakiś chaos. Żeby wiadomo było, jak dalej to wszystko opanować. Więc trzeba było mieć przygotowane pewne programy działania, pewne opracowania. Wielostronne: prawne, ekonomiczne, jakieś organizacyjne itd. Zdrowotne, zaopatrzeniowe, logistyczne itd. Wszystko, wszystkie dziedziny, które się wiążą z życiem wielkiego organizmu krajowego, czy miejskiego. W każdym razie wiem, że ojciec pracował, i to wiem później już z opowieści. Bo wtedy tego nie wiedziałem, tylko później, z rodzinnych opowieści. Ojciec właściwie niewiele mówił na ten temat, to raczej mama mi mówiła, że był w takim zespole analityków, którzy przygotowywali analizy dla późniejszego rządu. Tzn. dla rządu powojennego. I między innymi dlatego RGO, mając go na liście osób do uratowania, wyciągnęli go z Pruszkowa.
    </section>
    <section>
        <time>15236</time>Była lista osób, które powinny być uratowane, żeby państwo mogło funkcjonować. I ojciec oczywiście wiedział, że się coś przygotowuje, ale ratusz funkcjonował, zarząd miasta funkcjonował, więc oczywiście był w pracy w tym dniu. Natomiast, ja już opowiadałem, myśmy nie wiedzieli dokładnie, jaki to będzie dzień. W każdym razie ja o tym nic nie wiedziałem. Możliwe nawet, że rodzice też nie wiedzieli, nie wiem. Może ojciec wiedział, może nie wiedział. On nie był w wojsku, on nie był w AK, był w cywilnej służbie, więc mógł nie wiedzieć, że to tego dnia będzie wybuch. Że to będzie 1 sierpnia. W każdym razie to były wakacje i myśmy wtedy byli w Warszawie. Jeszcze było tak, że byliśmy gdzieś na wakacjach, chyba na wsi jakiejś... Tak, byliśmy na wsi na początku wakacji.
    </section>
    <section>
        <time>15309</time>I rodzice nas ściągnęli, ponieważ ojciec mówił, że nie wiadomo, co się będzie działo, że się coś przygotowuje, w powietrzu wisiało coś i że lepiej, żebyśmy byli w domu. I myśmy wtedy przyjechali z tych wakacji i byliśmy w domu. Wiem, że już gdzieś tak od połowy lipca byliśmy w domu. Teraz tak oceniam, że od połowy lipca. Bo przed wybuchem powstania jakiś dłuższy czas byliśmy w domu. I pamiętam, że tuż przed wybuchem powstania do nas przyjechał z wizytą mój wuj tą swoją dekawką na holcgaz. Przyjechał wuj, postawił ją na podwórku. I dlatego cale późniejsze losy nasze byliśmy razem z wujem. Tym wujem, którego pan widział tutaj na zdjęciu. A wuj oczywiście w czasie wojny zajmował się swoja profesją, to znaczy jakimś handlem. Czym on handlował, nie wiem. <span style="font-weight: bold;">Ale dobrze wychodził na tym?</span> No, musiał dobrze wychodzić. Zajmował się handlem.
    </section>
    <section>
        <time>15379</time>A ponieważ świetnie znał niemiecki, miał te przedwojenne kontakty niemieckie, berlińskie szczególnie... Oczywiście nie wiem, czy on się spotykał z tymi ludźmi w czasie okupacji, trudno mi jest powiedzieć. Może spotykał się, nie wiem. Z tymi swoimi znajomymi, prawda? Może miał z nimi jakiś kontakt. Tutaj nie umiem odpowiedzieć, nie wiem. Po prostu nie wiem. Natomiast wiem, że tą dekawką jeździł, bo ona do nas przyjechała. I ten holcgaz, ten kocioł się dymił z tyłu zawsze. Tak, że to to wiem, przypominam sobie to. I powiedziałem, że tych chłopców, którzy strzelali i zabili tego Niemca na ul. Uniwersyteckiej... To opowiadałem o tym. I wiem, że dla nas to był początek tego powstania. No bo natychmiast po tej sytuacji oczywiście poszliśmy do domu. I chyba następnego dnia, czy w tym samym dniu, już żeśmy zeszli do piwnic. Już ludzie mieszkali w piwnicach.
    </section>
    <section>
        <time>15447</time>Chyba następnego jakoś dnia, dlatego, że tam byli Niemcy w domu akademickim i ta strzelanina później już trwała przez cały czas. <span style="font-weight: bold;">Ale słychać było faktycznie, że jest jakaś walka? </span>Oczywiście! <span style="font-weight: bold;">Była na Ochocie?</span> Ale oczywiście! No jasne. Z tym, że myśmy siedzieli w piwnicy, ale słyszeliśmy odgłosy walki i strzelaniny. No i ci chłopcy do tej piwnicy weszli, jakiś był ranny też, bo go zaopatrywali tam. <span style="font-weight: bold;">Ale wie Pan, co jest ciekawe? Ile ludzi tam w tej piwnicy się gnieździło? Czy to cały dom zszedł? Ile ludzi tam mieszkało mniej więcej? Bo to jest bardzo interesujące. Bo tak siedzieć w piwnicy, to jest takie doświadczenie ciężkie.</span> Był tłok.<span style="font-weight: bold;"> I tam nie wychodziliście w ogóle z tej piwnicy, spaliście tam, wszystko?</span> Nie wychodziliśmy. Znaczy, czasami... Wiem, że ojciec chyba kilka razy wszedł na górę do mieszkania po coś tam, i mówił, że musiał się czołgać, bo strzelali z domu akademickiego.
    </section>
    <section>
        <time>15513</time><span style="font-weight: bold;">Czyli jedzenie też się tutaj zniosło?</span> No wszystko. Myśmy w ogóle nie wychodzili z tej piwnicy. Siedzieliśmy przez cały czas w piwnicy. No bo strzelali z drugiej strony Niemcy. Być może tam byli na górze powstańcy, wojsko nasze. Trudno mi jest powiedzieć, nie wiem. Ja siedziałem w piwnicy w każdym razie, przez cały czas. Mama siedziała też, ponieważ brat był chory, więc siedziała stale przy nim. No i przy okazji ja byłem też tam. Wiem, że ojciec czasami wychodził, ale chyba na górę do mieszkania po coś tam. Może po lekarstwa jakieś, może... Myślę, że po jedzenie też, żeby przynieść to, co tam było. W każdym razie... Ale głównie siedzieliśmy w piwnicy. I tam żeśmy siedzieli w tej piwnicy kilka dób. Nie wiem ile, może trzy, cztery doby, może pięć.
    </section>
    <section>
        <time>15577</time>W każdym razie spaliśmy tam. Spaliśmy tam, bo jakieś materace rodzice ściągnęli z łóżek i myśmy spali. Wiem, że były te lampki karbidówki, świeciły się przez cały czas, no bo oczywiście nie było prądu. I żeśmy tam spali. Skądeś była woda, trudno mi jest powiedzieć... Aha, już wiem. W kondygnacji piwnicznej było mieszkanie dozorców, nazywali się Szumowscy. Oni z pierwszej klatki, tam mieszkali. I stamtąd chyba brano wodę, bo tam była woda u nich w mieszkaniu. W każdym razie woda była. Pewnie gotowano coś na jakichś karbidowych kuchenkach, nie wiem. A może u Szumowskiej było coś gotowane, nie wiem. W każdym razie wiem, że jakoś żeśmy tam żyli, coś żeśmy jedli. Potem byli ci chłopcy, przyszli, powstańcy, to żeśmy oglądali ich broń. <span style="font-weight: bold;">Ale oni w jakich okolicznościach przyszli? </span>Po prostu w pewnym momencie weszli do piwnic.
    </section>
    <section>
        <time>15664</time>Pytaliśmy, oczywiście rodzice, dorośli, pytali co się dzieje, jak... I oni wtedy powiedzieli, że będą musieli cofnąć się. Że będą musieli cofnąć się i ten dom już będzie zostawiony Niemcom. I wtedy myśmy właśnie przeszli na Filtrową, pod tymi ogródkami, pod tym winem. Z tym, że nie wszyscy uciekli... <span style="font-weight: bold;">No właśnie, bo to nie cała piwnica poszła, tylko część ludzi?</span> To znaczy... Ja nie wiem, trudno mi jest powiedzieć. W każdym razie byśmy poszli na pewno i dość dużo ludzi z nami też tam szło pod tym winem. Czy wszyscy, nie wiem. Później wiem z opowieści, że część ludzi nie chciała wyjść i oczywiście zostali zastrzeleni od razu na miejscu jak tam weszli ci z RONY. Wszystkich którzy żyli to oczywiście zastrzelili. <span style="font-weight: bold;">A jaki był cel na Filtrowej, krótko mówiąc, dokąd mieliście dojść? Pewnie ojciec uważał, że tam będzie bezpieczniej, tak? Co tam miało być? </span>To znaczy ci chłopcy, powstańcy, powiedzieli, że Niemcy naciskają i będą musieli odejść. Zresztą był ten strzał wtedy z tego działa czołgowego, który zasypał nam główną klatkę schodową i myśmy uciekali przez to okienko.
    </section>
    <section>
        <time>15742</time>Czy ci chłopcy przyszli po tym strzale, czy przed, tego już nie pamiętam. Chyba przed. W każdym razie zapowiedzieli, że będą musieli. Więc jak to działo strzeliło i zasypali nam to wyjście gruzem, to zorientowaliśmy się, że już trzeba wiać, bo lada chwila tutaj wejdą Niemcy. Niemcy, czy ci z RONY. Nie wiedzieliśmy wtedy, że tam jest RONA, mówiło się o Niemcach przez cały czas. W każdym razie pod tym winem żeśmy uciekli na Filtrową. Dlaczego? No dlatego, że to była dość duża odległość, no i to było jedyne miejsce, gdzie można było dojść w miarę bezpiecznie. Myśleliśmy, że ten front się jakoś utrzyma, że tutaj uratujemy się. Że tutaj przeczekamy. Myślę, że taka była pewnie kalkulacja rodziców i innych ludzi, którzy było obok nas. Czy wszyscy? Myślę, że nie wszyscy. Bo jednak później rodzice opowiadali, że ci, którzy zostali, później zostali wymordowani. Ale ile to było osób, trudno mi jest powiedzieć.
    </section>
    <section>
        <time>15820</time><span style="font-weight: bold;">I ta Filtrowa docelowo, to co to było? To była też jakaś kamienica? </span>Tak. Kamienica mieszkalna przy Filtrowej. Podobnie jak nasz budynek rozciągał się, pierzeja jego, były trzy klatki schodowe między Mochnackiego a Mianowskiego. Przy Uniwersyteckiej. Podobnie przy Mochnackiego i Mianowskiego była kamienica przy Filtrowej. Chyba bardziej... No coś podobnego w każdym razie. Też chyba trzy piętra, czyli czterokondygnacyjna. <span style="font-weight: bold;">Stoją do dnia dzisiejszego chyba.</span> Stoją, stoją, tak. Zresztą nasz budynek też jest odbudowany. <span style="font-weight: bold;">I co się dalej działo? Trafiliście na Filtrową i tam kolejne rzeczy...</span> Chyba, już nie pamiętam, dzień-dwa. Jakoś tak krótko. Wiem, że spaliśmy na pewno, ale czy spaliśmy jedną noc, czy dwie noce...
    </section>
    <section>
        <time>15878</time>I wiem, że to było strasznie uciążliwe. Po prostu siedziało się pod ścianą i się zasypiało, nie było inaczej. Też w piwnicy. Z tym, że czy to było w pomieszczeniu piwnicznym, czy korytarzu piwnicznym, to trudno mi jest powiedzieć. W każdym razie na pewno, bo widziałem, drzwi do tej piwnicy były wyżej i były takie schodki na dół prowadzące. Bo w tych drzwiach wyższych wtedy stanął właśnie ten w niemieckim mundurze, który ryknął: <span style="font-style: italic;">Dawaj czasy!</span> – po rosyjsku. W pewnym momencie taki był krzyk. Bo był tam spokój, cisza, ja nie pamiętam, żeby tam była jakaś strzelanina. Może była, ale ja tego nie pamiętam, nie zarejestrowałem. A może po prostu tak się przyzwyczaiłem do strzelaniny, że już tego nie rejestrowałem, że tam strzelano, że były jakieś walki. Trudno mi jest powiedzieć, nie wiem. W każdym razie ten stanął i ryknął o te zegarki, żeby mu dawać. I potem nas wyprowadzono z tych piwnic, kazali wychodzić. <span style="font-weight: bold;">To Niemcy, czy ci jacyś wschodni ludzie w mundurach? </span>
    </section>
    <section>
        <time>15955</time>Ci z RONY. Może tam był jakiś dowódca niemiecki, trudno mi powiedzieć. W każdym razie słyszeliśmy tylko język rosyjski. A ponieważ mój ojciec... Zresztą ojca nie było wtedy przecież z nami. Wiem, że to był język rosyjski, na pewno. Może wuj nam to powiedział, trudno mi jest powiedzieć. Myślę, ze wuj nam to powiedział. On świetnie znał niemiecki, a czy znał rosyjski, to nawet nie wiem. A może umiał odróżnić po prostu. W każdym razie wtedy nam w tych ogródkach kazali leżeć, siedzieć na trawie. <span style="font-weight: bold;">Czyli tak, wyprowadzili z tej kamienicy na Filtrowej... </span>Tak. <span style="font-weight: bold;">I co kazali robić? </span>Do tych ogródków nas wpędzili, tego terenu zielonego. Przy czym nasz budynek miał sztachety, ogrodzenie od strony tych ogródków.
    </section>
    <section>
        <time>16015</time>Czyli jak gdyby posesja była taka zamknięta. A na Filtrowej nie, nie było takiego ogrodzenia. Było twarde to podwórko, ten plac przed domem od strony tych ogródków był twardy. Czy asfaltowy, czy betonowy, nie wiem, twardy w każdym razie. I w pewnym momencie się kończył i były te tereny zielone. To znaczy trawniki, drzewka, zielony teren. I oni nas na ten zielony teren wpędzili i myśmy tam siedzieli, leżeli, byliśmy na tym terenie. Wiem, że nie wolno było wstawać. <span style="font-weight: bold;">To było w dzień?</span> W dzień, tak. I wtedy właśnie widziałem tą zakonnicę, jak ją wyrzucili z tego piętra przy Mianowskiego w budynku. Z ostatniego piętra. Chyba to były czterokondygnacyjne też budynki. One stoją zresztą do dzisiejszego dnia. Chyba czterokondygnacyjne. W każdym razie z tego ostatniego piętra ją wyrzucili i tak leciała na dół. Więc to pamiętam. I to było w tych ogródkach. A potem kazali nam się cofnąć z powrotem pod dom i uklęknąć.
    </section>
    <section>
        <time>16093</time>No i postawili karabiny maszynowe. Pamiętam jak dzisiaj, one miały takie lejki i takie tarcze. Dzisiaj wiem, że to są ręczne karabiny maszynowe typu Tektiarowa, rosyjskie. Dzisiaj to wiem, wtedy oczywiście nie wiedziałem, jakie. Tylko pamiętam tą tarczę okrągłą na górze tego karabinu maszynowego, i ten lejek taki wystawiony na nas. Ta lufa kończyła się takim lejkiem. I to pamiętam, bo patrzyłem w ten lejek, wiedząc, że za chwilę będziemy rozstrzelani. No i później wzięli nas przed te czołgi, zakazali... <span style="font-weight: bold;">Ale to idźmy po kolei.</span> No więc tam żeśmy klęczeli pod tym murem, nie wiem ile, ileś tam minut, kwadrans... I się wtedy ustawili z tymi karabinami maszynowymi, chyba trzy tam były, czy dwa. Chyba dwa te stanowiska. I ci żołnierze już się położyli na ziemi, żeby zacząć, mieć możliwość strzelania.
    </section>
    <section>
        <time>16175</time>I wtedy, w tym momencie wszedł ten oficer niemiecki. Zakazał tej egzekucji, bo potrzebuje ludzi do osłony czołgów. No i nas wzięli wszystkich na Raszyńską pognali, przed te czołgi. I tak jak mówiłem, przechodziliśmy nie wprost od Filtrowej na Raszyńską, tylko cofnęli nas do tych ogródków i tam było jakieś przejście między domami. I żeśmy tym przejściem... A domy przy Raszyńskiej już płonęły, już się paliły. I myśmy wśród tych płonących domów takim przejściem wąskim przechodzili. I pamiętam, że musiałem przekraczać zwłoki, takie już napuchnięte zwłoki, które leżały na ziemi. Bałem się stanąć, żeby nie stanąć na ciało ludzkie. Już nie pamiętam, czy to był mężczyzna, czy kobieta. Chyba kobieta, ale nie jestem pewien w tej chwili.
    </section>
    <section>
        <time>16243</time>Dosyć na tym, żeśmy przekroczyli i weszliśmy na ta Raszyńską. I tam nas ustawili przed tymi czołgami. Albo to były działa samobieżne, albo czołgi, nie wiem, w każdym razie duże taki potwory stalowe z armatą. I nad głowami nam strzelali. Niedługo to trwało, kilka było tych strzałów. Potem ci z RONY, którzy nas eskortowali, zaczęli wpędzać ludzi do płonących domów, żeby się spalili po prostu. Chyba Niemcy to przerwali tą akcję palenia ludzi. Chyba to Niemcy. Wiem, że były jakieś strzały od przodu. Bo tam dość dużo było ludzi. I wtedy, w eskorcie oczywiście, poprowadzili nas. <span style="font-weight: bold;">Na Zieleniak?</span> Na Zieleniak, tak.
    </section>
    <section>
        <time>16319</time>Na Zieleniak nas wtedy poprowadzili. Który to był dzień powstania, ja wiem... Dziesiąty, jakoś tak. <span style="font-weight: bold;">Tego to oczywiście się nie da tak... To jest jasne.</span> Nie, ja staram się w tej chwili to odtworzyć, prawda? Może to był jakiś dziesiąty, może dziewiąty dzień powstania. Początek, w każdym razie. <span style="font-weight: bold;">I rozumiem, że ta najbliższa rodzina wtedy, która się trzymała razem, to był wuj, matka i chory brat. I pan. I to była całość.</span> Tak. <span style="font-weight: bold;">I wuj był pewnie jakimś takim, można powiedzieć, kierownikiem tej sytuacji, jako mężczyzna?</span> Myślę, że tak. Myślę że tak. <span style="font-weight: bold;">Bo ojca nie było, bo ojciec był na Starym Mieście.</span> Ojciec był początkowo w ratuszu, a później na Starym Mieście. W ratuszu, to znaczy w Pałacu Jabłonowskich przy Placu Teatralnym. A później na Nowym Mieście, bo na Freta.
    </section>
    <section>
        <time>16377</time><span style="font-weight: bold;">Dopiero w Pruszkowie żeście się spotkali?</span> Nie. Myśmy się nie spotkali w Pruszkowie. Myśmy się spotkali w Gomunicach. Bo przecież Starówkę Niemcy zdobyli prawie miesiąc po tym. O, więcej niż miesiąc. Tak, że my w tym czasie już byliśmy w Gomunicach. <span style="font-weight: bold;">A pamięta Pan, jak długo na Zieleniaku siedzieliście? Czy to była kwestia jednego, czy kilku dni?</span> Chyba dwie noce. Chyba. Chyba tak, chyba to były dwie noce. A potem nas poprowadzili do EKD, i to już byli Niemcy wtedy, już nie byli Rosjanie. Eskortujący tą kolumnę. Poprowadzili nas do EKD i EKD zawieźli nas do... <span style="font-weight: bold;">Opacz, z tego co pamiętam, tak?</span> Chyba w Opaczu, tak.
    </section>
    <section>
        <time>16450</time>Chyba to było w Opaczu, albo jakieś inne miejsce. Nie wiem, nie umiem powiedzieć w tej chwili. Wiem, że ta nazwa Opacz mi się utrwaliła. Ale czy to było miejsce, w którym stanęła EKD i oni nam dali te kalafiory, czy to było miejsce, w którym myśmy wsiedli do EKD, a ten przystanek był dalej, nie umiem odpowiedzieć w tej chwili, nie wiem. W każdym razie nazwa Opacz mi się utrwaliła. No i później był Pruszków, ten dulag po niemiecku, durchgangslager. A potem oczywiście w Komorowie rodzina, gdzieśmy przespali jedną noc u nich, i dalej Gomunice. <span style="font-weight: bold;">I w Pruszkowie była ta szczęśliwa i dziwna sytuacja z wyprowadzeniem, o tym samym nazwisku...</span> Tak, Ciesielskiego. <span style="font-weight: bold;">...wuja, który się okazał nie tym Ciesielskim. A proszę jeszcze powiedzieć, bo to może nie mamy z poprzedniego spotkania uściślone: jak już udało wam się uciec z tego Pruszkowa, jak to wyglądało zaraz po tej ucieczce? Bo to było dość takie zamieszanie wtedy, prawda? Gdzieś tam wymknęliście się... </span>Ja wiem, że myśmy uciekli przez tych ludzi. Tam dość duży tłum ludzi stał przed bramą.
    </section>
    <section>
        <time>16537</time>Kawałek dalej za bramą. I ten ksiądz tam stał na czele tego tłumu ludzi, na samym przedzie. I wiem, że jak ten Niemiec, jak się dowiedział, że to nie ten, przesunął tutaj sobie kaburę i zaczął ją odpinać, kaburę pistoletu. I wtedy... No mama nas trzymała za ręce, bo nie miała nic w rękach, tylko nas. I wuj. I żeśmy uciekli przez ten tłum. Prawdopodobnie oni się rozstąpili, tak myślę. W każdym razie uciekliśmy przez ten tłum ludzi i biegliśmy jakąś ulicą. Biegliśmy jakąś ulicą i był sklep po prawej stronie budynków. Był sklep otwarty i wpadliśmy do tego sklepu. Tam było kilka kobiet w tym sklepie i były dwie ekspedientki, pamiętam, dwie, w takich kitlach, fartuchach.
    </section>
    <section>
        <time>16604</time>I wtedy one natychmiast wuja na zaplecze, a nas wrzucili pod tą ladę. A na mamę narzucili ten kitel biały i ona stanęła jako ekspedientka za ladą. A myśmy siedzieli z bratem pod spodem, pod tą ladą sklepową. Taki kaseton był, na wierzchu była lada, towary. To był spożywczy sklep. No i już weszli Niemcy, pytali się... Już nie pamiętam, czy jakoś po polsku pytali łamaną polszczyzną, czy myśmy po prostu zrozumieli, o co chodzi, czy później wuj nam to przetłumaczył. To ja nie umiem teraz tego odtworzyć. Wiem, że oni zapytali, czy ktoś tutaj jest obcy. Nie, nikogo nie ma. Babki normalnie stoją w kolejce, czy koło tej lady, chcą coś kupić. Nikogo nie ma. I oni poszli. Myślę, że to byli chyba żandarmi, czy żołnierze.
    </section>
    <section>
        <time>16675</time>Na pewno ich było kilku, co najmniej dwóch. Bo taki był stukot tych butów podkutych. To pamiętam. I te głosy. Potem, jak już się wszystko uspokoiło, widocznie któraś wyjrzała na ulicę, czy coś, w każdym razie powiedzieli, że już możemy wychodzić. No i żeśmy wyszli i już nie pamiętam, chyba EKD żeśmy pojechali do Komorowa. Czy piechotą przeszli? Nie umiem w tej chwili powiedzieć. A może piechotą żeśmy przeszli. <span style="font-weight: bold;">A co było w tym Komorowie? Jacyś znajomi, rodzina?</span> Kuzyni mojej mamy. <span style="font-weight: bold;">Mieszkali?</span> Tak. Jakaś kuzynka mojej mamy tam mieszkała. Znaczy mamy i wuja, bo to rodzeństwo. I myśmy tam u nich byli w tym Komorowie. Chyba jedną noc żeśmy przespali tam u nich. W każdym razie jedliśmy. Wiem, żeśmy jedli, że było bardzo dobre jedzenie. Nie umiem odtworzyć w tej chwili, co to było, ale było, to było najważniejsze.
    </section>
    <section>
        <time>16746</time>Więc żeśmy tam coś jedli, ciepłego chyba nawet. W każdym razie odkarmili nas trochę. Umyliśmy się, to, tamto. No bo wiadomo, że po tym Pruszkowie i po tych piwnicach to wyglądaliśmy okropnie. Więc tam nas wykąpali, umyli, normalnie. To był normalny dom, gdzie wszystko było. I po tym jakimś ogarnięciu się żeśmy poszli na tą stację kolejową, stacyjkę, nie wiem jaką. Pamiętam tylko ten niski peron, jak gdyby niski wał żużla piecowego. Czarnego piecowego żużla. I cały ten peronik był wysypany tym żużlem. I zajechał ten pociąg, gdzie były te deski, po których trzeba było wchodzić. Bo to były tak zwane bokówki, wagony bokówki. Między przedziałami nie było przejście, przejście było po desce na zewnątrz.
    </section>
    <section>
        <time>16812</time>Jak konduktor szedł, to wychodził z jednego przedziału, była taka antaba, taka poręcz, i szedł po tej desce do następnego przedziału. Pociąg se jechał, a on szedł na zewnątrz. Taka to była wtedy organizacja tych pociągów. To były tak zwane wagony bokówki. Ponieważ ludzie się rzucili – powtarzam to, co już mówiłem – to wuj zaryzykował, że pójdziemy do wagonu nur für deutsche, który był pusty. <span style="font-weight: bold;">Tak, tak, to bardzo fajna historia.</span> No właśnie, i żeśmy tam zajechali. No fajna historia. <span style="font-weight: bold;">I zajechaliście do Piotrkowa, rozumiem?</span> Do Piotrkowa, po niemiecku się nazywał Petrikau. A Częstochowa się nazywała Tchenstochau. (śmiech)
    </section>
    <section>
        <time>16855</time><span style="font-weight: bold;">Nie wiedziałem.</span> Tak, przez „Tch” pisane. Tchenstochau było napisane na peronie. <span style="font-weight: bold;">I stamtąd do Gomunic, prawda, z tego Piotrkowa?</span> I z tego Piotrkowa... Tam żeśmy też u kuzyna... To znaczy moi dziadkowie ze strony mamy to była dość duża rodzina, bo dziadek był jedenastym dzieckiem u swoich rodziców, więc rodzina była szalenie rozgałęziona. A ponieważ oni mieszkali w ziemi piotrkowskiej, pochodzili stamtąd... Wiem, że był tam taki majątek Kotków. Myśmy nie byli w tym majątku Kotków, ale we wspomnieniach mojej babci on się przewijał, ten majątek Kotków i to też był jakiś tam rodzinny. To była drobna szlachta mieszkająca w tym... Po Powstaniu Styczniowym car to wszystko porekwirował i towarzystwo znalazło się w miastach jako biedota miejska. Niektórzy poszli do szkół, pokończyli studia, tak jak mój dziadek.
    </section>
    <section>
        <time>16924</time><span style="font-weight: bold;">Tak, inteligencja z tego się... </span>No tak, i z tego później była inteligencja. Podstawowa, z bogatego mieszczaństwa i z biednej szlachty wyzutej. Tak było w przypadku też rodziny mojej. Część wyemigrowała, ale część była, i tutaj w tych miastach. No i ta rodzina była rozgałęziona, w różnych miejscach te kuzynki mieszkały, czy kuzyni. W Warszawie np. był kuzyn, śmieszny taki jeden. <span style="font-weight: bold;">A w Gomunicach to był ktoś bliski, to był brat matki? </span>To była cioteczna siostra mojej mamy. Cioteczna siostra, znów z tej rozgałęzionej rodziny. Cioteczna siostra mojej mamy, która wyszła za kolejarza za mąż. Wtedy kolejarz to była dobra partia. Wyszła za mąż za kolejarza, niejakiego Krysztofa. Nie pamiętam, jak się nazywał wujek Krysztof na imię. Nie pamiętam.
    </section>
    <section>
        <time>16982</time>I on był tym kolejarzem i zawiadowcą stacji w tych Gomunicach, która się nazywała Kamińsk Stary. Ponieważ niedaleko było miasteczko Kamińsk. Ale stacja była poza tym miasteczkiem, ponieważ tam była fabryka ceraty i była bocznica kolejowa do tej fabryki. W związku z tym tam była ta stacja, Kamińsk Stary. A później cała ta osada Kamińsk, która była dwa czy trzy kilometry dalej, tam była stacyjka, przystanek, który się nazywał Kamińsk tylko. A to się nazywało Kamińsk Stary. Ale wszystko jedno, był zawiadowcą tej stacji. Miał tam dom, duży ogród, sad w ogrodzie, pszczoły. Przyzwoicie, prawda? Gospodarstwo tam było, jakaś stodoła, w której przechowywano te owoce wszystkie z sadu.
    </section>
    <section>
        <time>17039</time>No bo gdzieś trzeba było to przechowywać przecież, te owoce. Więc tam jakaś stodoła była. No i były te klatki z królikami. Był jakiś kurnik, gdzie był drób. Jednym słowem, można tam było normalnie mieszkać i żyć. A ponieważ to był ktoś ważny w tej wsi, więc dom był ładnie urządzony, elegancki salon, pianino stało w salonie ciocia grała na pianinie. Wszystko było jak trzeba. (śmiech) Plik 08 <span style="font-weight: bold;">Chciałbym żebyśmy teraz zmienili okres. Bardzo interesuje mnie ten czas, kiedy Pan i Pana rodzina mieszkaliście w Bytomiu po wojnie. Bo to takie pierwsze lata w poniemieckim mieście. Jak Pan w ogóle wspomina życie nastolatka na Śląsku?</span> Można powiedzieć, że dobrze, mam dobre wspomnienia ze Śląska. To znaczy, zaczęliśmy mieszkać nie na Śląsku, tylko w Świętochłowicach, bo jeszcze Bytom był pod okupacją rosyjską.
    </section>
    <section>
        <time>17118</time>Bo to była dawna Rzesza Niemiecka. Świętochłowice były już po stronie polskiej, więc tam już były władze polskie, a w Bytomiu jeszcze były władze okupacyjne rosyjskie. Później dopiero, po Poczdamie, po ugodzie poczdamskiej, jak już wiadomo było, że te tereny do Nysy i Odry będą terenami polskimi, to... Oczywiście wojskowe władze rosyjskie tam były, ale administracja już była polska wtedy wprowadzona. No i wtedy regulowano te sprawy obywatelskie, gdzie część Ślązaków, którzy się czuli Polakami, szczególnie ci, którzy mieli przeszłość powstańczą, albo rodziny ich miały przeszłość powstań śląskich, to oni bardzo szybko uzyskiwali obywatelstwo polskie. Co było bardzo ważne dla nich. Raz, dlatego, że wreszcie w Bytomiu stała się Polska, czy na Śląsku, ale była i druga sprawa istotna.
    </section>
    <section>
        <time>17183</time>Jak byli obywatelami polskimi, to otrzymywali zaopatrzenie z paczek UNRRA. A jak nie mieli obywatelstwa polskiego, to nie mieli tego zaopatrzenia. Na wsiach to jeszcze nie było nic groźnego, mogli sobie coś tam uprawić, prawda? Mieli uprawy, jakieś kurki, coś. Natomiast w mieście to rzeczywiście była bida, co tu dużo mówić. Dla tych Niemców. I dlatego tam była ta tandeta, czyli targowisko. Tam był normalny handel, ci szabrownicy tam sprzedawali to, co wyszabrowali. A niezależnie od tego, ci Niemcy sprzedawali swoje rzeczy, wyposażenie swoich domów, ponieważ wiedzieli, że i tak będą musieli wyjechać. A ci Polacy, którzy przyjechali biedni po wojnie, nie mieli nic, no to kupowali. Więc tamci zarabiali, żeby mieć z czego żyć, ci Niemcy, na wyprzedaży swoich rzeczy. No i jednocześnie odciążali się, że się tak wyrażę, z transportu.
    </section>
    <section>
        <time>17251</time>Brali tylko to do transportu, co było niezbędne. Przecież nie było żadnych ekscesów typu: <span style="font-style: italic;">spakować się i za 15 minut won.</span> Tylko wiadomo, dostawali informację, że wyjadą, że będzie transport za dwa tygodnie, czy za miesiąc i muszą się przygotować do tego transportu. I wyjeżdżali. Tak, że to było tak jakoś robione w sposób, powiedziałbym, ludzki. Ale była ta tandeta i myśmy na tą tandetę tam chodzili. I z tej tandety co mi pozostało? Pozostała mi znajomość bardzo dużej ilości lwowskich piosenek. Ponieważ na tej tandecie ci miejscowi lwowiacy, szczególnie te chłopaki z przedmieść lwowskich, z Łyczakowa, z Zamarstynowa, z Kliparowa, z tych przedmieść lwowskich. Przepraszam, zaczynam mówić już po lwowsku. W każdym razie oni zarabiali w ten sposób, że stworzyli zespoły, czy też mieli jeszcze stamtąd kolegów, kumpli, i chodzili, grali na tej tandecie.
    </section>
    <section>
        <time>17320</time>Ludzie im dawali pieniądze, bo lwowskie piosenki śpiewali, wszystko było w porządku. No i stąd pozostało mi w pamięci bardzo dużo piosenek lwowskich, które znam do dzisiejszego dnia. Otworzono wtedy szkoły. Kiedy myśmy przyjechali do Bytomia... <span style="font-weight: bold;">Właśnie, ile miesięcy mieszkaliście w Świętochłowicach? Czy to było kilka miesięcy, czy dłużej?</span> To było chyba nie dłużej niż dwa miesiące, może trzy. <span style="font-weight: bold;">Czyli taki króciutki okres. </span>Tak. Bo jak uregulowano te sprawy poczdamskie i Bytom stał się polski, to Zjednoczenie się przeniosło do Bytomia. Bo było Bytomskie Zjednoczenie z siedzibą w Świętochłowicach. A może cztery miesiące, trudno mi jest powiedzieć. W każdym razie kilka miesięcy. I żeśmy się wtedy przenieśli do Bytomia. Tam ojciec dostał bardzo ładne, śliczne duże mieszkanie, w pełni zresztą wyposażone w meble. <span style="font-weight: bold;">W kamienicy jakiejś w centrum historycznym, czy gdzieś dalej?</span> To była ulica Batorego, jak się nazywała za Niemca, nie pamiętam.
    </section>
    <section>
        <time>17391</time>W każdym razie to był dom luźno stojący, nie w pierzei zwartej. Bo po drugiej stronie Batorego byłą pierzeja zwarta domów. A tutaj teren był troszeczkę podniesiony i tutaj stały domy wielorodzinne. Nasz dom był trzykondygnacyjny, przy czym każda kondygnacja to było jedno mieszkanie. To były duże mieszkania, śliczne duże mieszkania. Dozorca, pamiętam, nazywał się Jozef Duzy, dawny zresztą powstaniec śląski. Więc on mieszkał w takim niskim parterze. Też miał dość duże mieszkanie, ten niski parter. A później były mieszkania, parter, pierwsze i drugie piętro. Myśmy mieszkali na pierwszym piętrze. I to było duże piękne mieszkanie, wyposażone w bardzo przyzwoite meble.
    </section>
    <section>
        <time>17450</time>Niektóre z tych mebli do dzisiejszego dnia stoją tu u nas, nie w tym pokoju, ale w sąsiednim. Z takich ładniejszych. Ale później jak żeśmy się przeprowadzali oczywiście wszystko trzeba było zostawić, czy sprzedać komuś. Trudno mi jest powiedzieć, jakoś tam to poszło. Pianino wiem, że udało się sprzedać. Zegar stojący udało się sprzedać, taki duży, ładny. W każdym razie dostaliśmy to mieszkanie w Bytomiu. Ten dom stał w ogrodzie. Był ogród, który był wspólnym jak gdyby użytkiem. W tym ogrodzie rosła duża czereśnia, fantastycznie owocująca, ale to fantastycznie. Te owoce były przepyszne. I był później mur, a za murem był cmentarz. Ewangelicki cmentarz. Wiem, że myśmy na ten cmentarz chodzili i... To jest brzydkie co powiem w tej chwili, ale niestety tak było: wszystko to, co niemieckie, otoczone było wielką nienawiścią. Ponieważ to był cmentarz, wszystkie groby były po niemiecku opisane, no to myśmy ich po prostu nie szanowali.
    </section>
    <section>
        <time>17537</time>Nie to, żeby tam dewastować, ale nie szanowaliśmy ich. I między innymi, były tam czasami takie kapliczki grobowe, które miały takie witrażyki w oknach I te witrażyki, te szkiełka były w oprawie takich ołowianych ramek. I myśmy te ołowiane ramki pozyskiwali, że się tak wyrażę, wybijając te witrażyki, po to żeby je przetopić na żołnierzyki. I mieliśmy, w mieszkaniu, w którym żeśmy zamieszkali, było kilka form do właśnie ołowianego topienia. Do żołnierzyków, do jakichś krasnoludków, takie do zabawy. Myśmy topili to i produkowaliśmy żołnierzyki i te krasnoludki.
    </section>
    <section>
        <time>17582</time><span style="font-weight: bold;">To z kolegami się chodziło? </span>Tak, z kolegami. Po tym murze żeśmy chodzili i na tym cmentarzu to robili. Mnie jest teraz trochę wstyd, że to robiłem, a nawet bardzo jest mi wstyd. No ale takie były czasy. Wszystko to co niemieckie to traktowane było jako... Ja pamiętam... <span style="font-weight: bold;">Cmentarze w ogóle były czasem likwidowane, zupełnie plantowane.</span> Teraz go chyba nie ma już. W każdym, razie teściowa moja, wiem, że jak teściowie się sprowadzili do Gdańska po tułaczce wojennej, tam w mieszkaniu, w którym zamieszkali, też w takim domu wolno stojącym, były obrazy malowane przez Hitlera jeszcze w Wiedniu. I teściowa jak się zorientowała, że to są obrazy Hitlera, wszystkie porżnęła na kawałki nożem i spaliła.
    </section>
    <section>
        <time>17638</time>Nie możemy tego przeboleć, bo w tej chwili taki obraz Hitlera to są gigantyczne pieniądze. Ale trudno, porżnęła. Jakieś widoczki Wiednia, czy czegoś tam. Ja tych obrazów nie wiedziałem, tylko słyszałem o tym z opowieści od moich szwagrów. Więc tak to było w tym Bytomiu. Ale poza tym Bytom był bardzo ładnie urządzonym miastem. A, między innymi widzieliśmy w Bytomiu, przy ulicy Katowickiej stał hotel Lomnitz. Nie wiem, czy pan wie, co to było. Lomnitz, czyli Łomnica po polsku. Ale ten napis taki szwabachą, tym gotyckim pismem, przypominam sobie, był tam. Hotel Lomnitz, takie duże litery. Otóż w hotelu Lomnitz była w czasie III Powstania Śląskiego główna kwatera Korfantego.
    </section>
    <section>
        <time>17696</time>W ogóle Bytom był szalenie propolski. A tylko dlatego takim wcięciem wszedł w granice Polski, ponieważ Niemcy przywieźli mnóstwo z kopalń z Zagłębia Ruhry tych Ślązaków, pochodzących z Bytomia, i oni przeważyli niewielką ilością głosów, że plebiscyt wygrali Niemcy w Bytomiu. No tak, każdy się starał jak mógł, Niemcy też. W każdym razie tych Ślązaków, którzy byli powstańcami, m.in. nasz ten dozorca, Duży, ale pisało się Duzy... Był też powstańcem. A jego syn, pamiętam, przyjechał z niewoli. Jakoś mu się udało, bo dość szybko przyjechał. Duzy był zachwycony, mówił: <span style="font-style: italic;">A, przyjeżdża mój syn.</span> No i przyjechał i pamiętam go w mundurze niemieckim, tego chłopaka. I on z wiatrówki strzelał do wróbli, czy do srok, już nie pamiętam.
    </section>
    <section>
        <time>17767</time>W każdym razie strzelał do tych ptaszków. Wyszedł na zewnątrz domu i strzelał. No i to pamiętam, bośmy się przyglądali, jak on strzela. Co się z nim dalej stało, nie wiem. W każdym razie pamiętam, jak on przyjechał w tym mundurze z niewoli. W każdym razie ocalał i ten Duzy był zachwycony. No wiadomo, chłopiec ocalał z wojny. A poza tym w tymże Bytomiu otworzyli nam szkołę w miarę szybko. Bo myśmy się tam przeprowadzili jakoś tak już chyba po rozpoczęciu roku szkolnego. Ta szkołę otworzyli przy Placu Sikorskiego, w dawnym budynku gimnazjalnym szkolnym. W pełni zresztą wyposażonym, tam nic nie było zniszczone w tym budynku. Wyposażenie było sal biologicznych, chemicznych, wszystko to było, to co było potrzebne do nauki. Oczywiście podręczniki były drukowane na takim papierze strasznym, takim żółtawym gazetowym papierze.
    </section>
    <section>
        <time>17836</time>Takie skrypty właściwie, ale były. Pamiętam taki jeden z podręczników, chyba z historii, miał tytuł „Ku lepszej przyszłości”. Pamiętam ten tytuł do dzisiejszego dnia. Przy Placu Sikorskiego, jak on się wcześniej nazywał, nie wiem. Tam była pętla tramwajowa, i naprzeciwko była budka z piwem, gdzie chodziliśmy, w wyższych klasach, na grzane piwo. Na przerwie dużej się wychodziło. I pierwsza klasa, do której żeśmy poszli... Poszliśmy razem z bratem do jednej klasy. Pierwsza klasa nazywała się klasą przygotowawczą. W następnym roku była klasa wyrównawcza, wyrównująca różne poziomy nauki do tego, który obowiązywał. To było 2 Bytomskie Męskie Gimnazjum Ogólnokształcące, tak się nazywało. I trzecia klasa to już była klasa... Nie pamiętam, czy druga gimnazjalna, czy dziewiąta już. Nie, chyba już dziewiąta.
    </section>
    <section>
        <time>17914</time>Bo wtedy przekształcono, zlikwidowano oczywiście całą dyrekcję. Dyrektorem wtedy był niejaki pan Wilk, a tercjanem, czyli tym woźnym, był Wilczek. O dziwo takie nazwiska dwa. Więc oczywiście Wilka UB aresztowało. Później zmieniono dyrekcję i tą szkołę przekształcono w szkołę ogólnokształcącą Towarzystwa Przyjaciół Dzieci. Wtedy powołano TPD. Bo nie wiem, czy pan wie, że przed wojną było tak zwane RTPD. To była organizacja pepeesowska, Robotnicze Towarzystwo Przyjaciół Dzieci. I to TPD między innymi organizowało szkolnictwo podstawowe, tzn. przedszkola i szkoły dla dzieci po prostu. I to przedszkole na Żoliborzu, o którym mówiłem, to właśnie było RTPD przedszkole.
    </section>
    <section>
        <time>17976</time>Więc to była organizacja socjalistyczna. Oczywiście RTPD po wojnie zlikwidowano, bo to wiadomo, że trzeba było zlikwidować, i taką organizację nazwano TPD. Towarzystwo Przyjaciół Dzieci. To już była bardzo skomunizowana sprawa. Harcerstwo wtedy zlikwidowano, wprowadzono ZMP. Myśmy wszyscy właściwie byli w tym ZMP, bo to kontynuacja niejako... Zdawało nam się, że to coś będące kontynuacją harcerstwa. Pamiętam, że po 1956 roku, ja miałem tą legitymację ZMP-owską, podarłem ją na kawałeczki, poplułem, zdeptałem i rzuciłem, zachwycony, że wreszcie uwolniliśmy się od tego. Ale to był rok 1956, to już późniejsza sprawa. Ale co było w Bytomiu? To tyle, powiedzmy, o szkole. Oczywiście klasa składała się głównie z lwowiaków i trochę było Ślązaków. I kilka osób z tej Polski centralnej.
    </section>
    <section>
        <time>18046</time>Dlatego ja później się posługiwałem obydwoma językami. Zarówno po lwowsku – do dzisiejszego dnia zresztą mówię – jak i śląską gwarą też się posługiwałem. Tak, że to mi pozostało trochę z tej szkoły. Teraz już nie tak bardzo czysto mówię, ale rozumiem wszystko. Co poza tym? Poza tym Bytom był przeuroczym dla nas. Przede wszystkim skończył się ten koszmar wojny, prawda? Mieliśmy co jeść. Dorastaliśmy wśród kolegów, przyjaciół. W Bytomiu był piękny park. Olbrzymi, śliczny park, więc myśmy do tego parku chodzili. W tym parku zresztą zamordowali zaraz po wojnie jednego z kolegów naszych, Hitlerjugend zamordowało, czy tam Werwolf, nie wiem. W każdym razie... To już było po tym, jak się wszystko uspokoiło. Więc ten park był bardzo piękny, tam takie stawy były, nad stawami mostek. Nawet po tych stawach były kajaki, można było pływać.
    </section>
    <section>
        <time>18115</time>Park był bardzo ładny. Po raz pierwszy w życiu tam widziałem platany. Nie wiedziałem... Myślę, dlaczego te drzewa tracą korę, wszystkie są chore. A to były po prostu platany, o czym nie wiedziałem.. Całe aleje takie platanowe były. Był bardzo ładny zespół sportowy, hale sportowe, sale ćwiczeń i basen kryty, na który chodziliśmy również zimą pływać, na zajęcia pływackie w klubie sportowym. Poza tym był zespół basenów odkrytych. Mówię zespół, bo tam trzy baseny były. Jeden taki brodzik dla dzieci, jeden basen stosunkowo płytki i jeden basen głęboki, na którym można było pływać. Te baseny były charakterystyczne tym, że ta woda była czarna. Ponieważ to nie była woda z wodociągów miejskich, tylko woda, którą wydobywano z kopalni, z odpompowywania. Z kopalni Bytom konkretnie. Bo tam w kopalniach oczywiście grunt jest nawodniony, i żeby można było wydobywać, żeby te chodniki były suche, stale pracują pompy odwadniające. I w część tej wody po prostu zaopatrywano te baseny.
    </section>
    <section>
        <time>18194</time>I ona była czarna. Jak się wychodziło z tej wody, trzeba było natychmiast iść pod prysznice i się myć. No ale można było pływać w tych basenach, sympatycznie było. Więc Bytom był urządzony. No, pierwsza opera w ogóle otworzona w Polsce właśnie była w Bytomiu. Tak, że myśmy na te wszystkie spektakle, na wszystkie premiery chodziliśmy oczywiście. Nawet pokazywałem panu w tych zdjęciach takich kilka dziewczyn w takich strojach, to właśnie były takie młode dziewczyny, które były tancerkami, czy statystkami w tej operze. Ze szkoły zresztą, bo to były uczennice mojej mamy, które były angażowane do opery. No więc tak, że było tam bardzo sympatycznie. Później było gorzej, już jak się... No i oczywiście byliśmy w harcerstwie. Byliśmy w harcerstwie, bo zorganizowany był hufiec harcerski w Bytomiu. I byłem na dwóch obozach harcerskich. Jeden był w Głuchołazach koło Prudnika, a drugi obóz był w Węgierskiej Górce.
    </section>
    <section>
        <time>18266</time>Więc ten obóz w Głuchołazach to był taki, że zawoziło nas wojsko ciężarówkami na ten obóz. I z wojska były takie namioty duże wojskowe. Ale wszystko inne trzeba było samemu zrobić. Były tylko gołe namioty i łąka, i nic więcej. No więc myśmy szli, w okolicznych lasach ścinaliśmy takie drzewka, budowaliśmy z tych drzewek prycze. I sienniki były, ale trzeba było pojechać na wieś, te sienniki wypchać słomą czy sianem i na tym spać. W każdym razie wszystko to żeśmy budowali. No i te sprawności zdobywało się, trzy pióra, człowiek leśny i takie różne inne. Trzy pióra, pamiętam, trzeba było przesiedzieć trzy doby w lesie. Mieliśmy tylko dwie zapałki, czy trzy i kawałek draski od pudełka. No i fińskie noże, oczywiście. To z Finlandii oryginalne finki były, w ramach reparacji wojennych Finowie przysłali te domki fińskie i przy okazji te noże.
    </section>
    <section>
        <time>18334</time>Więc żeśmy mieli te finki. Zresztą zdjęcia w mundurkach harcerskich widział pan, nas z bratem. I takie były różne przygody. Z tym, że mieliśmy warty oczywiście, bo obóz się ogrodziło takim ogrodzeniem drewnianym i były warty przez całą noc. I warty były z karabinami z ostrą amunicją. Trochę ćwiczyliśmy na sucho strzelenia, bez amunicji, z tych karabinów. No i potem warta w razie czego, żeby strzelić i budzić. Wiem, że jak żeśmy wyjeżdżali, podjechaliśmy pod budynek UB i UB komendzie obozu dało radiostację na swoich falach. I chyba jakieś granaty im dali i krótką broń z amunicją. Tak, że komenda była uzbrojona. No i dali te karabiny dla wartowników, nie wiem ile ich tam było, dwa, czy trzy. Ponieważ w okolicach, na Śląsku, grasował Werwolf.
    </section>
    <section>
        <time>18403</time>Więc po prostu trzeba było być przygotowanym w razie czego do obrony. I do radiostacji, żeby w Prudniku UB zaalarmować, oni wtedy przyjeżdżali, żeby zlikwidować tą grupę dywersyjną Werwolfu. Ale my, żebyśmy się mieli czym bronić, w razie czego. No więc taki to był obóz. A między innymi, pamiętam, że jedna ze sprawności polegała na tym, żeśmy chodzili po okolicznych wsiach w patrolach takich. Kilku chłopców nas było, nie pamiętam, trzy, albo czteroosobowy patrol. I mieliśmy spisywać historie tych wsi: skąd ci ludzie są, czy przyjechali, czy miejscowi. Tego typu zajęcia, bardzo fajne zresztą zajęcia. No i żeśmy tam chodzili. To był jeden obóz, pierwszy, bardzo ważny. A jeszcze jedno chcę powiedzieć. Jak żeśmy się sprowadzili do tego Bytomia, było zaopatrzenie z UNRRY, ale to były konserwy. W tych paczkach UNRRY były konserwy po prostu. Dawali mąkę, kaszę i tak dalej, natomiast czego nam brakowało? Świeżych warzyw.
    </section>
    <section>
        <time>18470</time>Tego nie było. I zorganizowało Zjednoczenie wyjazd dla pracowników na wieś w powiecie opolskim. Ponieważ miejscowi ludzie nadal na wsiach byli i można było kupić świeże warzywa, jajka, jakieś tam kurczaki. Wszystko co tam potrzeba. I pamiętam, że ja wtedy pojechałem – nie pamiętam czy brat był – ale ja wtedy pojechałem z mamą. Myśmy usiedli... Bo mama była panią dyrektorową, więc wiadomo, i myśmy siedzieli w szoferce. A wszyscy ludzie na górze, na pace. (śmiech) No, ale przyjechaliśmy na tą wieś. Same baby, chłopów tam nie było, prawdopodobnie w niewoli. No tak, bo do wojska wszyscy byli brani, Były jakieś dzieciaki i kobiety. No i weszliśmy do jakiegoś gospodarstwa, mówimy dzień dobry, odpowiadają nam po polsku: <span style="font-style: italic;">Dzień dobry.</span>
    </section>
    <section>
        <time>18546</time>No więc rozmawiamy, normalnie, Polacy. Mają trochę archaiczny język, ale normalnie rozmawiali po polsku. Zupełnie ładną polszczyzną. No więc wszystko kupiliśmy, co tam trzeba. Ta gospodyni mówi: <span style="font-style: italic;">No tak, syn jest w niewoli, mąż nie wiadomo czy przeżył, był w wojsku.</span> Takie opowieści tego typu. I w pewnym momencie ta gospodyni pyta:<span style="font-style: italic;"> Pani, a skąd wy znacie nasz język? </span>Mama mówi: <span style="font-style: italic;">No jak to, przecież to jest polski.</span> – <span style="font-style: italic;">E, polski to my wiemy, przecież mieliśmy z Gliwicami, z Bytomiem kontakty, to to jest polski.</span> A oni mówili prawie czysto po polsku na Opolszczyźnie. Dla nich polski to był ten dialekt śląski, nasycony niemczyzną, i zresztą z pozostałościami również języka czeskiego.
    </section>
    <section>
        <time>18602</time>To był ten dialekt, który był w Bytomiu, w Tarnowskich Górach, Zabrzu, Gliwicach. Znaczy, Zabrze się nazywało Hindenburg kiedyś. Gliwice to był Gleiwitz oczywiście. W każdym razie to był język dla nich polski.<span style="font-style: italic;"> A skąd wy znacie nasz język?</span> To było dla nas zaskoczenie kompletne. A mówili bardzo ładnie po polsku, prawie czystą polszczyzną. Co się z nimi dalej działo, nie wiem czy wyjechali, czy nie wyjechali, trudno mi jest powiedzieć. W każdym razie takie zaskoczenie i o tym chciałem powiedzieć, bo to ciekawe spostrzeżenie było. No i wracając do Bytomia, drugi obóz to był w Węgierskiej Górce.
    </section>
    <section>
        <time>18648</time>Tam żeśmy przeżyli powódź, bo akurat były deszcze, a mieliśmy obóz na takiej łące nad rzeką. Pod Węgierską Górką. W pewnym momencie ta woda zaczęła przybierać, te namioty zaczęły nam pływać w wodzie, no to żeśmy wszyscy uciekli. No bo to taka łąka nadrzeczna, a później góry. Wiadomo, Beskid Śląski. I myśmy uciekli tam ratunku, a te namioty nam woda podlewała. To była taka śmiszna historia. Ale obóz był fajny. No i to były te dwa obozy. Potem to się skończyło, komendę hufca wyaresztowało UB. Oczywiście zlikwidowano religię w szkole. A naszym katechetą w szkole był ksiądz Staniszewski, który był kapelanem któregoś z pułków szwoleżerów, i chodził w butach oficerkach z ostrogami. Pod sutanną.
    </section>
    <section>
        <time>18715</time>Jak odprawiał mszę świętą w kościele, to nie obracał... Bo wtedy księża tyłem do ludzi, przodem do ołtarza odprawiali. Ołtarz był na ścianie prezbiterium i tam. Tak wtedy było, obecnie jest inaczej po Vaticanum II. Ale wtedy było tak. I jak się obracał do ludzi, żeby pobłogosławić, to robił w tył zwrot i stukał kopytami, a ostrogi dzwoniły. Piękna sprawa, taki oficer, taki wojskowy w tył zwrot robił. (śmiech) Uwielbialiśmy go, był fantastyczny. Kiedyś nas zaprosił do siebie do domu, mieszkał w takim mieszkanku, wiem że na górze się wchodziło w jakimś bloku. Był świetny. Oczywiście później go UB zaaresztowało. No i religia skończyła się. A na Wielkanoc mieliśmy harcerską wartę przy grobie, oczywiście w czapkach harcerskich z paskiem pod brodą.
    </section>
    <section>
        <time>18776</time>Tak, trzeba było trzymać wartę. Więc mieliśmy tą wartę przy grobie Chrystusa i byłem zaskoczony, że ja jestem w kościele w czapce. To było dla mnie takie... Ale tak trzeba było, wiadomo, warta musiała być w pełnym majestacie. Chcę powiedzieć, że ten okres bytomski był bardzo ciekawy dla nas, bardzo... Wiadomo, myśmy wtedy dorastali, więc różne psie figle się w głowie lęgną takim młodym chłopcom. W każdym razie mieliśmy to grono przyjacielskie. Część tych przyjaźni została do dzisiejszego dnia. Ach, pamiętam taką sytuację, jak wybuchła wojna w Korei i wtedy były takie hasła, „Ręce precz od Korei!” I pamiętam, że kiedyś, już żeśmy chyba nawet zasnęli, leżeliśmy w łóżkach, i naraz słyszymy na ul. Batorego jakieś okrzyki.
    </section>
    <section>
        <time>18838</time>No więc otworzyłem okno, podskoczyłem do okna i zobaczyłem demonstrację, która szła całą szerokością ulicy Batorego. I demonstracja wznosiła okrzyki: <span style="font-style: italic;">Ręce precz od Kurei! Ręce precz od Lwowa! </span>Przy czym demonstracja była jednoosobowa i szła od krawężnika do krawężnika. (śmiech) No, to takie wrażenie. Pamiętam dzisiaj ten jego okrzyk, „Kurei” jak wołał. Oczywiście demonstracja była ostro zalkoholizowana, wiadomo. Tak, że i „Ręce precz od Lwowa!” wołał, i słusznie. Więc to było ten okres... Zresztą te przyjaźnie niektóre pozostały do dzisiejszego dnia. Była nas taka czwórka nierozłącznych przyjaciół. Dwóch lwowiaków, mój brat i ja. I byliśmy nierozłączni, wszystko robiliśmy razem. Wszystkie wyjazdy w góry, w Tatry, chodzenie po ścianach tatrzańskich ze sznurkiem i z hakami – wszystko robiliśmy razem. Potem, już po maturze, to się troszeczkę rozluźniło, bo każdy studiował co innego, ja byłem w Warszawie. Ale później, później, wiele lat potem żeśmy się zetknęli i teraz z powrotem te kontakty znów są bardzo bliskie i się stale spotykamy.
    </section>
    <section>
        <time>18918</time><span style="font-weight: bold;">A w którym roku Pan zdawał maturę? </span>W 1951. I teraz się znów spotykamy. Bardzo nam się rozeszły te drogi. Mój brat i jeden z naszych przyjaciół, Tomek Romer... Zresztą i brat mój jest lekarzem i Tomek jest lekarzem, obaj są profesorami medycyny. A Tomek Romer to jest wnuk Eugeniusza Romera, tego od atlasów, właściciela Książnicy „Atlas” lwowskiego. Którego zresztą miałem okazje poznać, bo kiedyś Tomek mówi: <span style="font-style: italic;">Przyjedź koniecznie, jest akurat dziadek u nas.</span> Więc przyszedłem i poznałem Eugeniusza Romera, którego syn... Miał dwóch synów, Edmunda i Witolda. Edmund jest ojcem Tomka, i zresztą też profesorem był, mechanikiem, profesorem na Politechnice Gliwickiej. A drugi syn, Witold, był chemikiem, pracował na Politechnice Wrocławskiej.
    </section>
    <section>
        <time>18978</time>Czyli sami profesorowie. Następny nasz przyjaciel to był Jurek Bukajło, który obecnie mieszka we Francji już od wielu, wielu lat. Skończył Politechnikę Gliwicką, mechaniczno-maszynowy, i jest specjalistą od spraw automatyki elektrowni atomowych. Między innymi projektował automatykę wielu elektrowni atomowych, które Francja budowała. Obecnie jest fotografem sportowym od wielu już lat, bardzo znanym. Jeżeli pan sobie przypomina, u nas były kiedyś Mistrzostwa Europy w jeździe figurowej na lodzie, kilka lat temu. I były takie plakaty rozwieszone z taką łyżwiarką w piruecie – to właśnie jego zdjęcie. Jeździ wszędzie, po wszystkich olimpiadach, po wszystkich mistrzostwach. Na wszystko ma kontrakty, obsługuje. Jest świetnym fotografem, wspaniałym. Mieszka pod Paryżem. No więc to jest Jurek. A Tomek mieszka w Warszawie, jest już też na emeryturze. A brat mój mieszka w Belgii pod Brukselą. Co jakiś czas się spotykamy i jesteśmy dalej w kontakcie.
    </section>
    <section>
        <time>19054</time>Takie przyjaźnie pozostają. <span style="font-weight: bold;">Czy Pana rodzina, sprowadzając się do Bytomia, chyba jesienią 1945 roku... </span>No nie, to był chyba już... Albo jesień 1945... Chyba tak. <span style="font-weight: bold;">Pan mówił, że po rozpoczęciu roku szkolnego, to pewnie gdzieś jakoś jesienią? </span>Chyba tak, chyba to był rok 1945, jesień. Nie pamiętam. Kiedy był Poczdam, w którym roku? <span style="font-weight: bold;">W 1945, chyba w lipcu.</span> No to to była jesień. <span style="font-weight: bold;">Niemcy jeszcze byli widoczni w mieście? Bardzo byli widoczni? </span>Oczywiście. <span style="font-weight: bold;">Kiedy się zaczęli wynosić stamtąd?</span> Myślę, że około roku trwała cała ta regulacja spraw obywatelskich. To znaczy wyjazd Niemców. Wiem, że na tą tandetę myśmy chodzili jak słońce świeciło, już było ciepło. Późna wiosna, lato wczesne może.
    </section>
    <section>
        <time>19131</time>Jeszcze wtedy byli Niemcy, jeszcze sprzedawali te swoje rzeczy. To znaczy, ja nie wiem, bo ja nigdy tych transportów nie wiedziałem, ale nie było ich już w mieście. <span style="font-weight: bold;">Ciekawi mnie, czy z perspektywy takiego chłopaka dało się odczuć, że jest obecność Niemców. I co by ona wnosiła, jakieś obserwacje obyczajowe?</span> Słyszeliśmy, oprócz dialektu śląskiego – co było rzeczą normalną, po polsku mówili, ale z tym dialektem śląskim – to słyszeliśmy również język niemiecki, a jakże. Pamiętam kiedyś, taka scena. Na Batorego, kawałek dalej, był taki sklep spożywczy. Myśmy tam robili zakupy. I kiedyś po coś mnie tam mama posłała do tego sklepu, żeby coś tam kupić. Ja przychodzę do sklepu i widzę... Ten sklepikarz, zresztą Polak, mówi do mnie:<span style="font-style: italic;"> Dobrze, że przyszedłeś, bo właśnie mamy miód, prawdziwy miód.</span> Skąd gdzieś tam mają, już nie wiem skąd, z UNRRY... Mieli miód w słoikach.
    </section>
    <section>
        <time>19198</time>Mówię:<span style="font-style: italic;"> A dobrze, to powiem mamie, to w razie czego przyjdziemy to kupić.</span> I była Ślązaczka z synkiem swoim. I ona mówi:<span style="font-style: italic;"> Honig, honig. </span>Honig to jest miód po niemiecku. Znaczy ona tak troszeczkę po śląsku. I mówi: <span style="font-style: italic;">Panie, ja chcę kupić ten honig. Bo nigdy, oni jedli tylko sztuczny miód, kunsthonig, a tu prawdziwy.</span> No i ona szybko ten miód kupiła, słoik tego miodu, otworzyła i pamiętam, że temu chłopcu kazał wsadzić palec i oblizać. I mówi: <span style="font-style: italic;">To jest honig.</span> A on: <span style="font-style: italic;">To jest honig? To nie jest honig! Co to jest?! </span>Zaczął się denerwować. Bo chłopczyk znał tylko sztuczny miód, nigdy w życiu nie jadł prawdziwego miodu.
    </section>
    <section>
        <time>19250</time>To były takie właśnie śmieszne sceny. No, zdarzały się takie sceny. <span style="font-weight: bold;">Ojciec, jako wysoki urzędnik, dostał służbowe mieszkanie? </span>Służbowe, tak.<span style="font-weight: bold;"> Ta organizacja się nazywała Zjednoczenie Przemysłu Węglowego? </span>Tak. Bytomskie Zjednoczenie Przemysłu Węglowego. Trzeba było przejąć przemysł, jakąś administrację trzeba było stworzyć. Nie każda kopalnia sobie, tylko trzeba było to zorganizować, jakiś nadzór. Przecież to były początki same. Więc zorganizowano to w postaci takiego Zjednoczenia Przemysłu. Zresztą te zjednoczenia różnych przemysłów później funkcjonowały właściwie prawie przez cały PRL, bo okazało się, że ta forma się organizacyjnie sprawdza.
    </section>
    <section>
        <time>19303</time>Tak, że one funkcjonowały później. No, a później to oczywiście zmieniono wszystko, teraz mamy powołane te izby górnicze itd., Wyższy Urząd Górniczy. Te wszystkie urzędy, które tam trzeba. I teraz zresztą są te kompanie węglowe i tak dalej. To się trochę zmieniło, organizacja. Ale istota polegająca na tym, żeby ileś tam zakładów wydobywczych objąć pewną wspólna gospodarką, to do tej pory jest, funkcjonuje jako zasada. <span style="font-weight: bold;">A z ojcem i z matką w tym okresie bytomskim wyjeżdżaliście gdzieś na prywatne wakacje? </span>No, pojechaliśmy do tej Łeby, jak mówiłem, to był ten jeden wyjazd. Potem była sytuacja taka, że ja zachorowałem na tyfus brzuszny.
    </section>
    <section>
        <time>19357</time>Zreszta wiem, dlaczego. Dlatego, że mama kupiła na targu czereśnie i myśmy szli do domu i ja te czereśnie jadłem nieumyte. No i skończyło się oczywiście tyfusem brzusznym, w związku z czym znalazłem się w szpitalu bytomskim i już było z ze mną źle. No bo na tyfus się umierało, to była śmiertelna choroba, nie było ratunku. I wtedy ojciec się dowiedział, że jest taki lek, który się nazywa penicylina. I że tą penicylinę... U nas nie było jej na rynku. I on przez UNRRĘ sprowadził penicylinę duńską, produkowaną w Danii. To była penicylina w zastrzykach, takich oleistych zastrzykach gęstych. Bolesne straszliwie. I oni mi w szpitalu tą penicylinę robili. Koło mnie leżał chłopiec, który też był na tyfus chory i później miał zapalenie opon mózgowych i zmarł.
    </section>
    <section>
        <time>19422</time>Zresztą przy mnie zmarł ten chłopak, sąsiednie łóżko. Taki trochę straszy ode mnie. Tak się rzucał, rzucał, potem się przestał rzucać i niestety zmarł. A mnie tą penicyliną wyciągnęli, wyratowali. Później wysłali mnie do Rabki, do sanatorium dziecinnego. Ja byłem tam kilka miesięcy, w tej Rabce, w tym sanatorium, żeby dojść do siebie. No i rzeczywiście doszedłem. I jak widać, do dzisiejszego dnia dochodzę. Więc pojechaliśmy do tej Łeby na pewno, to był pierwszy wyjazd powojenny. I to był chyba rok 1946. Bo jeszcze ci słowińcy tam byli, ci rybacy słowińscy, na miejscu. Chyba było trochę Niemców jeszcze nawet. Nie pamiętam już dokładnie, ale chyba tak, chyba było trochę Niemców.
    </section>
    <section>
        <time>19486</time>Natomiast ci rybacy miejscowi, słowińcy, byli, rozmawialiśmy z nimi. Ale nie było Ruskich, było tylko polskie wojsko w tej Łebie. Może Ruscy gdzieś tam dalej byli. Na pewno byli na Helu. Ale tutaj, w Łebie, było wojsko polskie. <span style="font-weight: bold;">A proszę powiedzieć, dla Pana było oczywiste, że chce Pan po maturze wrócić do Warszawy na studia, czy w ogóle wrócić tutaj i żyć?</span> Tak, absolutnie. Ja tutaj nie miałem żadnych wątpliwości, że chcę być w Warszawie. Ja byłem w tamtym czasie bardzo emocjonalnie związany ze statusem warszawiaka, tak bym powiedział. To była dla nas wielka radość i honor, że my jesteśmy właśnie warszawiakami. Tak, że dla mnie było oczywiste, że ja muszę w Warszawie. Zresztą rodzice też ciągnęli do Warszawy. Tak, że udało się nam.
    </section>
    <section>
        <time>19559</time><span style="font-weight: bold;">Ale raczej ten okres bytomski wspominał Pan pozytywnie? Nie było tam żadnych...</span> Dobrze wspominam. No mówię, to był okres dorastania. Dorastaliśmy początkowo we względnym dobrobycie, później to się bardzo zmieniło, było bardzo biednie. Mieszkanie nam przedzielili na pół, tak że mieliśmy już mniejsze mieszkanko, w drugiej połowie ktoś inny mieszkał. No, już było tak dość biednie. A może nawet więcej niż dość. W każdym razie biednie było. Ale ja jakoś tak w miarę szybko wyjechałem z Bytomia... Ale byli koledzy, przyjaciele, był ten okres dorastania, wiadomo, że wtedy młodzież ma tą radość życia w sobie. I myśmy też ją mieli, tą radość życia. Pomimo wszystko.
    </section>
    <section>
        <time>19621</time>No, rodzice ocaleli, rodzina była w komplecie, to jest też ważne. Dużo było ważnych, przyjemnych rzeczy. <span style="font-weight: bold;">A w tym czasie odwiedzaliście Warszawę? Kiedy Pan zobaczył, że ona jest zrujnowana?</span> Tak, tak. Ojciec mój pojechał do Warszawy jakoś zaraz, chyba jeszcze ze Świętochłowic. Pojechał do Warszawy i chciał zobaczyć, co zostało z naszego domu. I przywiózł tylko jedną rzecz: kawałek takiego stopionego zielonego szkła. Ponieważ w stołowej był żyrandol z takimi właśnie szkiełkami. I to był kawałek tego stopionego szkła z tego żyrandolu. I jak go wydobywał z tego zniszczonego, stopionego pożarem ? to się skaleczył. I na tym szkle było trochę krwi ojca, i to szkiełko z tą krwią u nas w domu było bardzo, bardzo długo. To była jedyna pamiątka z naszego domu z Warszawy.
    </section>
    <section>
        <time>19696</time>Natomiast później, ja pamiętam, że przyjechałem, ponieważ... To z mamą wtedy przyjechałem do jej przyjaciółki, która mieszkała na Żoliborzu. To była chrzestna mama mojego brata. Tam, do których jeździliśmy w czasie okupacji z wizytą. Nazywaliśmy ja Mama Lula, mama, bo chrzestna mama. No więc do tej Luli tam ona przyjechał i tam żeśmy nawet spali u niej w domu. No i przy okazji widziałem... No bo poszliśmy oczywiście pod nasz dom, na Uniwersytecką. No i szliśmy wzdłuż tych ruin. Te ruiny zresztą później były długo. Jak przyjechałem na studia, nasz dom już był wtedy w trakcie odbudowy. Bo ściany pozostały, tylko wnętrze było spalone, zawalone. Więc odbudowano, ściany były widocznie w dobrym stanie technicznym te ściany konstrukcyjne budynku. A ponieważ wtedy jak budowano, stropy były zawsze na belkach drewnianych, więc jak pożar, to oczywiście to się wszystko zawaliło.
    </section>
    <section>
        <time>19774</time>Natomiast ściany były. No i odbudowywano wtedy ten budynek. Pamiętam tą parterową Marszałkowską, te wypalone ściany górą i te sklepiki gdzieś tam u dołu. Czy też to, co zburzone. Jak opowiadałem, na Woli jak tam szedłem na Księcia Janusza do kolegi, to ruiny były wszędzie dookoła. Więc tych ruin jeszcze było dużo, tak że ja zrujnowaną Warszawę nieźle sobie przypominam. No i później, w czasie moich studiów zaczęto budować MDM. Zaczęto budować MDM dzisiejszy i wtedy burzono całą pierzeję Marszałkowskiej po lewej stronie, żeby ją poszerzyć. Niektóre z tych budynków były zresztą w niezłym stanie i też je burzono. Bo chodziło o sprawę komunikacji. No i ten MDM budowano. To był olbrzymi plac budowy, myśmy przez niego często przechodzili. No, chodziliśmy zobaczyć co się dzieje, jak to się buduje.
    </section>
    <section>
        <time>19846</time>I pamiętam, że otworzył wtedy na rogu Alej Jerozolimskich i Marszałkowskiej... Oczywiście tego ronda nie było jeszcze. Tam mniej więcej, gdzie dzisiaj stoi ten budynek PKO tak zwana czapka generalska. To tam był taki ciąg, ruiny były z tyłu, a do wysokości parteru jak gdyby z tych cegieł zrujnowanych pobudowano takie miejsca do handlu. I tam właśnie otworzył wtedy, to był chyba rok 1952, albo 1953... Chyba 1952. Otworzył wtedy swój punkt, nazwijmy to, gastronomiczny, człowiek, który... Tam były flaki, to był „Flis”. Nazwał go „Flis”. I były flaki z pulpetami, wspaniałe, cudowne. I myśmy tam czasami, jak się zaoszczędziło troszkę pieniędzy, to się szło na te flaki. Nie częściej niż raz na miesiąc, może raz na dwa miesiące.
    </section>
    <section>
        <time>19917</time>I pamiętam, że na tej ladzie stały takie miski, w jednej była papryka mielona, a w drugiej był tarty ser. I można było sobie ta paprykę i tego sera dowolnie dokładać do tych flaków. No i jakiś taki kosz z pieczywem. Potem, jak już zbudowano MDM, to ten „Flis” się przeniósł na MDM i tam był. Ale to już nie były takie flaki. Te tam w tym kiosku... Może był okres inny, może dlatego inaczej one smakowały, trudno mi jest powiedzieć. Ale kilka razy potem próbowałem pójść na te flaki, to już nie to. Tamte flaki były cudowne. Tak samo, jak wspaniałe były pyzy z mięsem, które sprzedawał babcia Ołówkowa na Kiercelaku. Nie na Kiercelaku, tylko Bazarze Różyckiego. Ależ były! Ona z taki wózkiem jeździła i miała te pyzy w gorącej wodzie. Jakie to były pyszne pyzy.
    </section>
    <section>
        <time>19986</time>Czasami też żeśmy... Za niewielkie pieniądze można było kupić porcję tych pyzów. I to właśnie u tej babci Ołówkowej kupowaliśmy. Jechało się specjalnie na Pragę, żeby zjeść te Pyzy u babci Ołówkowej. No, to takie wspomnienia z tamtych czasów. A w ogóle biednie było. Ale cóż... Ale minęło. <span style="font-weight: bold;">Dziękuję bardzo. </span>
    </section>
</article>