<?xml version='1.0'?>
<article>
    <section>
        <time>0</time>Archiwum Historii Mówionej, nagranie przeprowadzone 22 maja 2009 roku, w Warszawie, z panią Jadwigą Sobol, rozmawiała Anna Piłat.Jadwiga Sobol: (1; 00:00:12) No nie wiem, może to błędne przypuszczenie, ale tak sobie wyobrażam, że to, co tkwi głęboko w dzieciństwie, potem ma odbicie w życiu dorosłego człowieka. To rzutuje jakby na jego postawę, na jego zainteresowania, na jego losy nawet. Do szkoły podstawowej chodziłam w Warszawie, to była szkoła prywatna pani Wołowskiej na ulicy Pięknej, szkoła bardzo taka katolicka, więc wychowanie odebrałam bardzo staranne w duchu religijnym katolickim. Aczkolwiek moi rodzice nie byli praktykujący, no wierzący byli, bo na przykład w sypialni wisiał ogromny obraz Matki Bożej, no to wskazywało na to, że byli ludźmi wierzącymi, ale nie praktykowali. Natomiast mnie właśnie posłali do szkoły takiej superkatolickiej, tak.Anna Piłat: Czy ze względu na poziom nauczania, czy…JS: To była szkoła, która duży nacisk kładła na religię, na sprawy religijne, na wychowanie w duchu religijnym. Mieliśmy bardzo, miałyśmy właściwie, bo to była szkoła żeńska, miałyśmy bardzo dobrą katechetkę, taką gorliwą naprawdę katoliczkę, więc ona potrafiła przelać w nas taką wrażliwość na sprawy religii i chęć życia właśnie no zgodnie z duchem religii katolickiej. I to pozostało mi na całe życie, to pozostało mi na całe życie, aczkolwiek tak jak każdy człowiek no miałam odejścia od kościoła, ale potem i nawroty. Więc, dalej po ukończeniu szkoły podstawowej zostałam, zdałam egzamin do państwowego gimnazjum imienia Słowackiego w Warszawie. Przed wojną tylko zdążyłam ukończyć dwie klasy gimnazjum no i wybuchła wojna. Wybuchła wojna. W czasie działań wojennych byłyśmy z mamą w Józefowie. Tuż przed wojną zawiózł nas do Józefowa pod Warszawą mój ojciec, ponieważ jako wojskowy już wiedział, że wkrótce nastąpi wybuch wojny, miał jako kapitan rezerwy, wkrótce otrzymał powołanie do stawienia się w Modlinie, w twierdzy modlińskiej, a zanim odjechał, właśnie umiejscowił nas pod Warszawą ze względu na bezpieczeństwo, bo zdawał sobie sprawę, że przede wszystkim Warszawa będzie bombardowana. Tymczasem właśnie w pobliskim lasku usadowiła się, znaczy w Józefowie, w pobliskim lasku usadowiła się przeciwlotnicza artyleria, no i oczywiście, gdy zaczęli strzelać do samolotów niemieckich, samoloty zrzucały bomby, więc [śmiech] można powiedzieć, no może nie całkiem z deszczu pod rynnę, no ale w każdym razie bezpiecznie to tam nie było. Ale ojciec zabezpieczył nas, bo wykopał głęboki rów, tak żebyśmy miały gdzie się chować w czasie nalotów. No i tak rzeczywiście chowałyśmy się tam. Tam właśnie w czasie działań wojennych doznałam wielkiego głodu, no bo z chwilą, kiedy 1 września o czwartej rano zaczęły padać bomby, wszystko się zamknęło, wszystkie sklepy, wszystkie banki, pieniądz stracił całkowicie na wartości, liczył się kawałek chleba, a tego chleba nie było. Co robiła moja mama? Moja mama chodziła na pole i to w nocy, pod osłoną nocy na pole chodziła i wykopywała po trochę ziemniaków i to było nasze całe pożywienie. To, że ja tak bardzo doznałam głodu i doświadczyłam, co to znaczy głód, chyba miało dość duże znaczenie wtedy, kiedy myślałam, pomyślałam o założeniu organizacji dla głodujących. To znowu rzutowanie tego, co się przeżyło w dzieciństwie, rzutowanie na… tak jak z tymi lalkami, prawda, tak i z tym przeżyciem głodu rzutowało później na to, że ja jestem bardzo uwrażliwiona, jeżeli ktoś cierpi głód, niedostatek, no bo w Polsce oczywiście nie widzi się obrazków takich, że ludzie, trupy leżą na ulicy z głodu, z wyczerpania, tak że takich obrazków nie ma, ale dużo ludzi niedożywia się. Niedożywianie. Tak samo dzieci są bardzo niedożywione. To rzutuje na stan zdrowia. A z kolei ponieważ nie ma za co wykupić leków i leczyć te choroby, to występuje w Polsce przedwczesna śmiertelność. No i to statystyki notują. Więc wracając do przeżyć wojennych. W czasie okupacji uczyłam się na tajnych kompletach w dalszym ciągu w ramach gimnazjum Słowackiego, tylko teraz prowadzonych, nauka była prowadzona w systemie tajnym, w systemie… jednym słowem nie można było oficjalnie się uczyć. Oficjalnie były dopuszczone tylko szkoły zawodowe i my pod płaszczykiem takich szkół, na przykład jedna była szkoła krawiecka, inna handlowa, my pod płaszczykiem (1; 00:10:00) takich szkół robiłyśmy maturę, ale to tylko częściowo mogłyśmy mieć niektóre przedmioty wykładane właśnie niby w tej szkole handlowej, czy niby w tej szkole krawieckiej. Reszta przedmiotów była na kompletach tajnych. Czyli komplety znaczy odbywały się w domach prywatnych uczennic albo profesorów, po kilka uczennic i to było ściśle na zasadach tajności. Nie można było tych adresów ujawniać ani nigdzie zapisywać no dla bezpieczeństwa. Zdarzały się właśnie wpadki, na szczęście nasze gimnazjum tu w Warszawie nie miało takiego wypadku, więc jakoś szczęśliwie dobrnęłyśmy do matury w 1944 roku. W 1944 roku w czerwcu zdawałam maturę i jednocześnie zdawałam z kursów sanitarnych zarówno egzamin teoretyczny jak i praktyczny. Praktykę odbywałam w szpitalu Przemienienia Pańskiego na Pradze i w tym samym roku 1944 wkrótce po zdaniu matury nastąpił wybuch powstania warszawskiego 1 sierpnia.AP: Wybuch zastał panią…JS: Więc właśnie ja mieszkałam z mamą, bo ojciec został, nie wspomniałam o tym, ale ojciec bronił do ostatka Twierdzy Modlin, ale wojska musiały się wycofać pod naporem sił niemieckich i całe wojska polskie wycofywały się na południe w kierunku do Czech i jeszcze dalej. No i niestety Czesi właśnie wydali Niemcom oficerów polskich, którzy się znaleźli na ich terytorium i ojciec wraz z innymi oficerami trafił do oflagu, do Niemiec i całą okupację niemiecką przebył w oflagu w Doessel a potem w Dorsten. My z mamą musiałyśmy sobie radzić, to znaczy mama właściwie była tutaj główną bohaterką w czasie okupacji, bo ja mogłam uczyć się a oprócz tego należałam do czterech organizacji podziemnych. Do AK, do sodalicji mariańskiej, do tak zwanej „ósemki” prowadzonej przez późniejszego prymasa Wyszyńskiego, a wówczas księdza, i jeszcze do którejś organizacji. W każdym razie nie musiałam zarobkować, to wzięła na swoje barki moja dzielna mama. W jaki sposób zdobywała środki – mieliśmy dosyć duże mieszkanie, cztery pokoje z kuchnią, trzy pokoje mama wynajmowała. To byli tacy, można powiedzieć, ci lokatorzy to byli szczególni lokatorzy. Jeden pokój zajmowali Rosjanie białogwardziści, którzy uciekali przed nawałą [śmiech] i tu znaleźli się w Warszawie. Jakim cudem oni trafili do nas, to już nie wiem. Drugi pokój zajmowało małżeństwo żydowskie, tak że później właśnie bardzo wdzięczni nam byli, bo dzięki nam no uniknęli śmierci, więc przechowaliśmy małżeństwo żydowskie, a trzeci pokój pułkownik AK, więc dobrane towarzystwo można powiedzieć. Ale to oczywiście mama nie pobierała jakichś bardzo wysokich opłat, takie przeciętne, które wtedy zazwyczaj pobierało się za wynajmowanie pokoju. Dlatego musiała dorabiać i siedziała na ulicy z taką walizeczką, z walizeczką szła zawsze na ulicę, siadała na takim małym stołeczku i z tą walizeczką głównie mydełka, sznurowadła, tam takie rzeczy sprzedawała. I to był ten dodatkowy dochód. No oczywiście sprzedawała to bez względu na pogodę, to trzeba podkreślić, przecież nieraz była różna pogoda, był i mróz, i nieraz deszcze, i zimno, i mama jednak z tą swoją walizeczką na tej ulicy stała. Pewnego razu, gdy szłam z koleżankami, zobaczyłam moją mamę, akurat przechodziłam koło mojej mamy, zaraz podbiegłam i ucałowałam w obie ręce, bo zdawałam sobie sprawę, jakie poświęcenie to jest z jej strony. AP: Chciałam…JS: Tuż przed wybuchem powstania warszawskiego od władz AK otrzymałam polecenie stawienia się na Pradze, stawienia się na Pradze w dniu 1 sierpnia o godzinie siedemnastej na zebraniu konspiracyjnym. My jako prości żołnierze AK nie wiedzieliśmy o dacie wybuchu powstania. Wszyscy się szykowali do powstania, młodzież rwała się do czynu zbrojnego, szczególnie gdy widziała na ulicach powieszonych na latarniach, na ulicy leżeli z przypiętą kartą „pięć minut po godzinie policyjnej” i zabity. Tak że takie obrazki idąc na tajne komplety czy biegnąc do pracy, bo musiałyśmy dla ausweisu również pracować. Ja pracowałam w sklepie handlowym, w sklepie handlowym spożywczym byłam zatrudniona dla legitymacji. Jeżeli się nie miało legitymacji, to wywozili do obozu i dlatego trzeba było nie tylko uczyć się, ale częściowo pracować. AP: A na czym jeszcze polegała pani działalność w konspiracji? Jakie działania pani przydzielano?JS: (1; 00:20:00) Więc moja działalność w czasie okupacji polegała na tym, że ja przygotowywałam się jako sanitariuszka do wybuchu powstania, więc właśnie uczyłam się na tajnych kursach sanitarnych, znaczy teorię, a praktykę, tak jak wspomniałam, odbywałam w szpitalu Przemienienia Pańskiego. No i potem w 1944 roku to zostało uwieńczone zdaniem egzaminu. Zarówno teoretycznego, jak i praktycznego. W czasie powstania tak jak wspomniałam, powstanie zastało mnie na Pradze, ponieważ tam byłam delegowana. Miałam oparcie, mogłam się zatrzymać i nocować już parę dni przed wybuchem powstania, ponieważ nasza rodzina, to znaczy konkretnie rodzony brat mego ojca mieszkał na Pradze wraz z rodziną, no więc oczywiście mnie przyjęli bez problemu i tam doczekałam tego dnia 1 sierpnia i wyruszyłam na ulicę Floriańską, tam było wyznaczone spotkanie, wyznaczone zebranie tajne. Gdy biegłam, bo oczywiście nie było wtedy komunikacji, to prawie żadnej nie było na Pradze, tak że gdy biegłam właśnie w kierunku na ulicę Floriańską, to już zaczęły się strzały pierwsze. A w okolicy godziny siedemnastej była już tak gęsta strzelanina, że ja już bałam się, że ja po prostu zostanę zastrzelona i schowałam się do bramy. Do bramy się schowałam… [dygresja, czy zamknąć okno] do bramy się schowałam, żeby uniknąć no, żeby uniknąć śmierci. I następnego dnia przed świtem, przed świtem, kazałam otworzyć dozorcy bramę i wyruszyłam w kierunku już mego punktu. Po drodze przede mną biegł młody człowiek w wysokich butach oficerkach tak zwanych. Ponieważ biegł i te oficerki jego zdradzały, że on jest tutaj zaangażowany w działania powstańcze, Niemcy, którzy byli usadowieni na dachach z karabinami maszynowymi, puścili do niego od razu salwę. No on padł. I teraz ja dochodziłam do niego. I tutaj właśnie podjęłam taką rozgrywkę psychologiczną z tymi siedzącymi na dachu, bo myślałam sobie, że jeżeli ja się rzucę do pomocy, a on już i tak nie żył, no to bezwzględnie puszczą następną salwę. Więc postanowiłam inaczej. Minęłam go tak, jakbym go w ogóle nie widziała i takim spacerowym krokiem sobie wolno, spokojnie szłam dalej. No oczywiście to było ogromne napięcie nerwowe, niemniej to mnie uratowało, to mnie uratowało, bo ja wygrałam walkę psychologiczną z tymi Niemcami, którzy mnie obserwowali oczywiście z dachu, co to za jedna. Nie spojrzałam na tego trupa. Szłam sobie tak jak na spacer, czyli że nie miałam nic wspólnego z powstańcami. I tak dotarłam do mego punktu sanitarnego. To tam zaraz dostałam biały fartuch, opaskę AK i do roboty. No bo od razu byli ranni, zaczęły się walki bardzo ostre, czego właśnie przez wiele lat, co pomijano milczeniem, a o co ja, będę jeszcze o tym mówić, walczyłam, żeby prawda historyczna o Pradze, o powstaniu warszawskim na Pradze, żeby była ujawniona, żeby nie pomijać tego milczeniem, że tam ludzie też walczyli, też oddawali swe życie tak samo jak w Warszawie lewobrzeżnej. A niestety przez wiele lat było kompletne milczenie, tak jakby na Pradze w ogóle powstania żadnego nie było. Więc wracając do okresu powstania. Tak jak mówię, od razu przystąpiłyśmy do działań jako sanitariuszki, więc praca nasza polegała na zbieraniu rannych z ulicy i zanoszeniu ich na noszach do szpitala Przemienienia Pańskiego, obecnie Szpital Praski. Dlaczego te białe fartuchy nie były dla nas nie tylko śmiercionośne, ale dlaczego nas chroniły – zdawałoby się, że Niemcy siedzący na dachach no to świetny punkt, z daleka widać te białe fartuchy, to nie powinnyśmy zakładać. A nie. Dlaczego? Dlatego że w tymże samym szpitalu cały front szpitala był oddany Niemcom i siostry niemieckie też w białych fartuchach uwijały się i znosiły swoich rannych Niemców do tego szpitala. Natomiast tyły, tylne budynki szpitala były zostawione dla ludności polskiej i my tych rannych naszych Polaków znosiłyśmy do tych tylnych budynków. W tym wypadku zachodził podział, osobno siostry niemieckie swoich, a my swoich jako Polki Polaków, ale w przepisach międzynarodowych Polskiego Czerwonego Krzyża, które i nas obowiązywały, było wyraźnie powiedziane, że owszem, pierwszeństwo pomocy sanitarnej należy się Polakom, należy się narodowości tej samej, ale jeżeli jest sytuacja, że nawet wróg leży ranny, jest obowiązek pośpieszenia jemu z pomocą. To były takie przepisy. No ale tak jak mówię, w tym wypadku one o tyle nie miały zastosowania, że oprócz nas właśnie uwijały się te siostry niemieckie. I Niemcy siedząc na dachu no bali się, że jeżeli strzelą, (1; 00:30:00) puszczą salwę w naszym kierunku, mogą również zabić swoje siostry. Dlatego, no bo oczywiście i my biegałyśmy i one biegały, więc te punkty się przemieszczały bardzo szybko. Powstanie warszawskie na Pradze trwało bardzo krótko, siedem dni, ale w ciągu tych siedmiu dni w ręce powstańców dostały się obiekty ważne, na przykład rzeźnia miejska, piekarnia, poczta. Jednym słowem powstańcy prascy potrafili w bardzo szybkim czasie zdobyć bardzo wiele. I na przykład my, dla nas gotowała Żydówka, a dostarczały takie produkty jak mięso i powiedzmy, jakieś, chleb, łączniczki. I właśnie dzięki temu, że te obiekty od razu w pierwszych dniach, od razu w ręce powstańców dostały się, to mogłyśmy mieć nawet całkiem dobre obiady, co było, można powiedzieć, wyjątkiem w sytuacji walk powstańczych. I jeszcze jedna ciekawa historia z okresu powstania na Pradze. Powstańcy folksdojczów pakowali do piwnicy. Nie rozstrzeliwali, w przeciwieństwie do Niemców, którzy do Polaków strzelali, nawet do każdego, który ukazał się na ulicy. Więc miałyśmy jeszcze taką historię, że oprócz naszego, naszej posługi jako sanitariuszki, dzięki temu, że te łączniczki przynosiły chleb, przynosiły rozmaite produkty, przynosiły do nas, do naszego punktu, mogłyśmy część tych produktów, szczególnie chleb, zanosić do kościoła Świętego Floriana. Dlaczego – dlatego że tam był zamknięty ogromny tłum zgromadzony tuż na nabożeństwie 1 sierpnia, tuż przed wybuchem powstania. A powstanie na Pradze tak samo punkt o godzinie siedemnastej wybuchło. Więc… I ten tłum już nie mógł opuścić, bo do każdego strzelano. Więc… A byli tam nie tylko ludzie dorośli, ale matki z dziećmi. Więc my oprócz tych swoich obowiązków jako sanitariuszki dożywiałyśmy tych ludzi zamkniętych w kościele. No tam była sytuacja bardzo tragiczna. No, ze zrozumiałych względów, cały tłum zamknięty w kościele, tak że tam rzeczywiście działy się sceny chyba bardzo smutne. No, niemniej tłum zachowywał się spokojnie, bo ja też tam zanosiłam razem z innymi, zanosiłam ten chleb, mleko nawet dla dzieci, tak że zachowywał się spokojnie. Rozsiedli się tam na stopniach ołtarzy, w konfesjonałach, no gdzie kto mógł, gdzie kto mógł. (2; 00:00:00) Ja to wszystko opisuję w moich wspomnieniach, moje wspomnienia są, ja to oddałam do Muzeum Historycznego Warszawy, no a teraz właśnie ponawiam, żeby ta prawda historyczna, która przez wiele lat była ukrywana, z niezrozumiałych dla mnie względów, chyba jakichś politycznych, ale bardzo dziwnych, żeby ona znalazła potwierdzenie, no bo ja jestem jednym z wielu, nie tylko świadków, ale i uczestników powstania na Pradze, jeszcze żyjących. Mam osiemdziesiąt sześć lat.AP: A czy będąc na Pradze państwo mieli informacje, co dzieje się po drugiej stronie Wisły? Czy one były szczątkowe jedynie? JS: Tak, tylko że my byłyśmy, no, my byłyśmy od rana do wieczora zajęte pracą i po prostu nawet nie było… no oczywiście wiedziałyśmy ogólnie, ogólnie biorąc wiedziałyśmy, że jest powstanie po tamtej stronie i zresztą naszym… mam książkę u siebie, mogę pani redaktor pokazać, komendanta Pragi, Antoniego Żurowskiego, który w jednym z rozdziałów opisuje właśnie akcję na Pradze od strony fachowej wojskowej. No w każdym razie my jako sanitariuszki po upadku powstania jeszcze działałyśmy w ten sposób, że ulokowałyśmy się w takiej opuszczonej fabryce na Targówku i tam, stamtąd udzielałyśmy pomocy sanitarnej dla powstańców rozmieszczonych, rannych powstańców rozmieszczonych po domach prywatnych. Ale to trwało bardzo niedługo, zaledwie chyba kilka dni, dlatego że folksdojcze w drodze zemsty na powstańcach, a zemsty dlatego, że powstańcy w czasie powstania pakowali tych folksdojczów do piwnicy pod klucz, nie rozstrzeliwali, ale do piwnicy pod klucz, żeby po powstaniu, żeby oni stanęli przed sądem. No niestety powstanie upadło, a ci folksdojcze wyszli i mścili się na tych, denuncjowali. To było coś strasznego. W ogóle trudno sobie wyobrazić, że Polacy Polaków denuncjowali. No i nasz oddział sanitarny padł ofiarą takiej denuncjacji. I dlatego zostałyśmy aresztowane, znaczy najpierw otrzymałyśmy sygnał, że jesteśmy już, że Niemcy są na naszym tropie, żebyśmy uciekały. Uciekałyśmy do pobliskiego majątku Marcelin i tam do Marcelina przyjechało po siedem dziewcząt, dwie pełne platformy wojska. A dlaczego? Uzbrojonego po zęby, a dlaczego aż tak? Bo bali się, tam zaraz zaczynały się lasy za Marcelinem i bali się odbicia przez partyzantkę [śmiech]. W związku z tym przyjechali rzeczywiście uzbrojeni tak, jakby mieli przed sobą no jakiś ogromny oddział wojskowy, a nie siedem [śmiech] bezbronnych dziewcząt. Więc oczywiście rewizja, oczywiście rewizja. No, stanęliśmy wszyscy pod ścianą, łącznie z właścicielami majątku, wszyscy pod ścianą, no i jeżeli znajdą broń, no to wszyscy rozstrzelani. Na szczęście znaleźli tylko szable polskie, stare polski szable. Zwyczaj był, prawda, w dawnych dworach zawieszania szabli starych na ścianach. No więc to znaleźli, no i Niemiec pilnujący nas, no gestapowiec, chwycił taką jedną z tych szabli polskich, wyciągnął zamaszyście z pochwy i usiłował złamać na naszych oczach. A szabla się wywinęła i uderzyła w twarz Niemca. No oczywiście nikt z nas nie ośmielił się śmiać [śmiech], ale to było niesamowite, niesamowite przeżycie. No i już po tym incydencie kazał Niemiec siadać na ciężarówki i zawieźli nas do byłych koszar wojska polskiego na 11 listopada, przy ulicy 11 listopada. Tam było więzienie i tam nas trzymali. AP: Jak długo?JS: Ponieważ… No, to było jakieś, ja wiem, może dziesięć dni, nie tak długo, nie tak długo, ale w międzyczasie właśnie ponieważ żadna z nas nie poszła na współpracę, prawda, ja jeszcze w dodatku z językiem niemieckim, no tym bardziej mogłam, miałam tę szansę współpracy z Niemcami i w ten sposób ocalenia życia. No ale kategorycznie odmówiłam oczywiście na taką propozycję, no i stanęłyśmy wszystkie pod ścianą. I proszę sobie wyobrazić, znowu opatrzność czuwała nad nami, bo w pewnej chwili, kiedy wszystko do egzekucji było przygotowane, żołnierze tylko czekali na rozkaz, żeby puścić salwę i rozstrzelać nas, wpada na podwórko gestapowiec z wrzaskiem – j. niemiecki (2; 00:08:52) Stać nie strzelać! Jak się później po latach pokazało ten dzień, w którym mieli nas rozstrzelać, zbiegł się z rozkazem zwierzchnich władz, nie wiem, czy to rozkaz Goebbelsa czy Goeringa, to już tego nie pamiętam, traktowania powstańców na prawach międzynarodowych. Nie wolno rozstrzeliwać, więc on dlatego na Niemca rozkaz, bo to rzecz święta, więc on dlatego wpadł i broń Boże żeby oni nie byli oskarżeni o to, że nie posłuchali się swojej władzy. I w ten sposób zostałyśmy ocalone. Ten wyrok rozstrzelania zamienili (2; 00:10:00) nam na wywiezienie do obozu. No więc kolejno żeśmy jechały do kolejnych obozów przejściowych, i przez Pruszków. W Pruszkowie też miałyśmy nadzwyczajną sytuację, bo trafiłyśmy na wizytację międzynarodowej komisji genewskiej Czerwonego Krzyża. Wobec tego w Pruszkowie pojawił się chleb, pojawiła się zupa, nadzwyczajna na mięsie, mleko dla dzieci, no w ogóle same luksusy, a dla ludności cywilnej, która musiała opuścić Warszawę zajechały wagony pulmanowskie, eleganckie. Więc ta cała komisja genewska widziała, jak to humanitarnie Niemcy postępują z ludnością polską. No my, nas trzymano w osobnym zadrutowanym takim pomieszczeniu i gdy ta komisja genewska przechodziła koło drutów, bo drutami byłyśmy otoczone kolczastymi, ja patrzę, że na czele sanitariuszek polskich idzie moja koleżanka z gimnazjum, więc ja szepnęłam do niej, podeszłam do tych drutów, szepnęłam do niej – Danusiu. Więc ona tak powoli wycofała się do tyłu i mówi – O co chodzi? Ja mówię – Jest nas siedem, zrób coś, żeby nas stąd wyprowadzić z tego, z tego osobnego pomieszczenia. No i przyszły sanitariuszki z noszami, z bandażami i wyprowadziły nas właśnie na ten peron, a tam już stała komisja genewska Międzynarodowego Czerwonego Krzyża. No i tutaj wagony pulmanowskie eleganckie zajeżdżają i nas pakują do tych wagonów razem z ludnością. No odetchnęłyśmy, że już nie jesteśmy, prawda, osobno pilnowane jako te polityczne. Pociąg ruszył i zatrzymał się dopiero we Włoszczowie. Włoszczowa to jest województwo kieleckie. A wiadomo, że lasy kieleckie to partyzantka [śmiech] i to najsilniejsza partyzantka w Polsce. I tam znowu w obozie przejściowym znalazł się ktoś, kto pamiętał ojca jednej z nas, z naszych koleżanek, jako wojewodę kieleckiego. Więc zaraz bardzo uprzejmie nami się zajął, no i trafiłyśmy koniec końców do wsi Dzierzgów i tam założyłyśmy szpital, który oficjalnie pracował pod pokrywką szpitala Czerwonego Krzyża dla starych i chorych z Warszawy, a w rzeczywistości oczywiście pracowałyśmy na rzecz partyzantów. No i tak tam w listopadzie już odnalazła mnie moja matka, bo ja pisałam listy do mojej babci do Poznania. Jednym słowem dawałam znać, gdzie ja jestem. No i moja mama jakąś drogą, nie wiem, czy właśnie to przez babcię, czy przez Czerwony Krzyż, dość że trafiła do mnie, przyjechała po mnie i po prostu już wróciłyśmy razem do Warszawy. No, pierwsze takie oparcie to było pod Warszawą, w Ursynowie pod Warszawą, natomiast później moja pierwsza praca, znaczy się po wyzwoleniu, po wyzwoleniu to było roznoszenie ciastek po cukierniach na Pradze. Na Pradze zatrzymałam się w mieszkaniu no właśnie kierowniczki tej organizacji, do której między innymi należałam, to tak zwana „ósemka” pod kierownictwem prymasa Wyszyńskiego. No więc właśnie w jej mieszkaniu się zatrzymałam, no a że musiałam zarabiać przecież na swoje utrzymanie, no bo nikt nie miał pieniędzy, żeby mnie utrzymywać, więc roznosiłam te ciastka po cukierniach. Po cukierniach roznosiłam ciastka. Właściwie po sklepach, z cukierni po sklepach, tak, roznosiłam te ciastka na Pradze. No a później już dostałyśmy mieszkanie z kolei u następnych znajomych, ale już w lewobrzeżnej Warszawie i tam właśnie doczekałyśmy ojca mego, który na razie musiał pierwszy rok po wyzwoleniu, musiał po prostu dochodzić do zdrowia po oflagu. Po oflagu musiał dochodzić do zdrowia, no, żeby nie być tu ciężarem, bo zdawał sobie sprawę, że gdy wróci, no to musi od razu stanąć do pracy. Nie może tutaj oczekiwać od nas pomocy, więc przez rok się kurował no i wrócił, i otrzymał pracę w warszawskim węźle kolejowym, i od razu mieszkanie służbowe przy alei Niepodległości. I tak to się zaczęło. Aha, i właśnie wtedy odezwali się ci Żydzi, którzy zostali uratowani przez nas w czasie okupacji. I ta Żydówka… on miał, nazwisko przybrał, bo takiego nazwiska Żydzi na pewno nie nosili – Jan Mazur. Już bardziej polskiego nie mógł wymyślić, więc Jan Mazur, tak. I żona jego zwróciła się do nas z pytaniem – No jak my możemy państwu się odwdzięczyć, że zostaliśmy uratowani? Że życie zostało uratowane. No więc moja mama powiedziała, żebym ja otrzymała taką pracę, żebym mogła jednocześnie studiować, uczyć się. No i ponieważ on jako Żyd, no w komunizmie, dostał od razu stanowisko naczelne, tam w CPN był naczelnym dyrektorem ekonomicznym, no więc zaraz polecenie, żeby mnie przyjąć, i rzeczywiście przyjęli mnie tam do wydziału jakiegoś ekonomicznego w CPN na Rakowieckiej. (2; 00:20:00) I ja mogłam, zwalniali mnie na wszystkie wykłady, na wszystkie tego. Jednocześnie pracowałam, no ale częściowo pracowałam, a pensję otrzymywałam normalnie, tak jakbym pełną ilość godzin pracowała. No więc na tym polegała, ten rewanż, okazanie wdzięczności za uratowanie życia. No więc ja rzeczywiście na tym bardzo skorzystałam, bo jednocześnie i pracowałam, i uczyłam się właśnie na wydziale prawa. Na wydziale prawa, tak. No niestety magisterium nie zrobiłam, mam zaliczone studia, ale magisterium nie zrobiłam. Tutaj mój błąd życiowy, no ale młodość popełnia błędy, więc ja właśnie postanowiłam, że zakładam rodzinę wielodzietną no i studia zawieszam. To i to był błąd wielki, bo nie powinnam była przerywać studiów niezależnie od tego, że zakładałam rodzinę, ale studia powinnam była kontynuować. No, ale niestety przerwałam i później po latach jak usiłowałam wrócić, no to już niestety jak przedstawili mi listę, ile ja muszę zdać zaległych egzaminów, no to mnie ręce opadły. Właściwie te studia musiałabym zacząć od nowa. No tak. No więc to chyba… tak. A, i tutaj dochodzimy do momentu właśnie mego małżeństwa. Poznałam mego męża u mojej koleżanki, no zupełnie przypadkowo żeśmy się akurat, on przyszedł no i ja przyszłam. Nie umawialiśmy się absolutnie. Od razu na mnie zrobił oszałamiające wrażenie, bardzo elokwentny, wszechstronnie wykształcony i tak dalej, więc ja po tym spotkaniu, gdy wróciłam do domu, to oświadczyłam mojej mamie – Mamo, spotkałam mego męża. No, mama na to powiedziała – Nareszcie powiedziałaś coś mądrego. [śmiech] Tak. Czyli że zaakceptowała z góry, aczkolwiek nie widziała jeszcze kandydata, no ale ja się rozpływałam w zachwytach, jaki to mądry, jaki elokwentny, jak wszechstronnie wykształcony. No i oczywiście zaczęliśmy się spotykać, to był chyba wrzesień, w każdym razie 1948 rok na pewno. Wrzesień. A już w grudniu był ślub. Tak, już w grudniu był ślub, drugiego dnia świąt Bożego Narodzenia. Wkrótce potem żeśmy… na razie mieszkaliśmy w małym pokoiku przy moich rodzicach, ale oczywiście chcieliśmy się usamodzielnić, no a to nie było takie łatwe w zrujnowanej Warszawie. No i na uczelni Wawelberga, bo tam właśnie studiował mój mąż, ogłosili, że właśnie jest mieszkanie w Józefowie pod Warszawą. No więc w drodze takiej pertraktacji między studentami uznali, że, a już byłam w poważnym stanie, bo to już było lato, więc uznali, że mój mąż ma pierwszeństwo do tego mieszkania, no i zamieszkaliśmy w Józefowie. No, Józefów to była ciężka szkoła życia dla mnie, bo ja pojęcia zielonego nie miałam o gotowaniu w ogóle absolutnie. Jedynaczka to tak jakoś mama mnie tak ochraniała od tych wszystkich robót takich przyziemnych, aczkolwiek ja uważam, ja z kolei już moje córki uczyłam gotowania, bo wiedziałam, co to jest, jak kobieta staje bezradna, a tutaj sypią się dzieci, a tu trzeba szybko, a tu nic nie umiem i leję łzy rozpaczy. Pierogi robiłam trzy dni i dlaczego? Dlaczego mi te pierogi nie wychodziły? Nie mogłam jednego zrozumieć, że jak ciasto jest za twarde, to trzeba dodać wody a nie mąki, a ja zamiast wody dodawałam mąki. Wobec tego to ciasto było niesamowicie twarde. Na trzeci dzień, to już była niedziela, spieszyliśmy się do kościoła, mąż mówi – Zostaw te pierogi, bo się spóźnimy [śmiech]. Więc to były takie pierwsze kroki. No więc oczywiście pierwszym prezentem, jaki dostałam od męża, to była książka kucharska. I mam tę książkę do dzisiaj. I z tą książką kucharską w ręku gotowałam te nasze pierwsze obiady. A gotowałam w warunkach trudnych. W Józefowie nie było gazu, nie było wody bieżącej, trzeba było kubełkami nosić z pompy, ta pompa w zimie zamarzała, wtedy się chodziło do sąsiadów do studni. Mąż schodził po drabinie, siekierą rąbał lód i wydobywał wodę. Więc to były takie warunki. Poza tym gotowanie na węglu. Trzeba było węgiel rąbać, drzewo rąbać, w zasadzie wykonywał to mój mąż, no ale na przykład noszenie wody, no a nieraz i z tym węglem też musiałam się uporać. W każdym razie musiałam palić, prawda, żeby ten obiad ugotować. Więc to wszystko były zadania jak na jedynaczkę [śmiech], to były zadania dosyć wielkie. Tak to wszystko wyglądało. Więc tam urodził się mój syn w 1951 roku a wcześniej miałam dziecko, ale bardzo szybko, zaraz po urodzeniu zmarło, zaraz po urodzeniu zmarło. Ja po prostu przewróciłam się i na skutek przewrócenia się zostało to dziecko właściwie w łonie prawie zabite. Tak że to był taki poród, ono jeszcze żyło, ale już tylko westchnęło parę razy, zdążyliśmy tylko z wody ochrzcić i zmarło od razu. Jaś. Tak, mamy dwa grobki w Józefowie na cmentarzu. Więc drugim z kolei był mój syn żyjący obecnie, muzyk, skrzypek, Marian. Tak jak wspomniałam, w 1951 roku urodzony. A po nim z kolei była (2; 00:30:00 jeszcze córeczka, która żyła kilka dni tylko, kilka dni tylko żyła. Została… Wtedy były szczepionki, takie próby robione szczepionek doustnie. Doustnie szczepionki dawali zamiast w zastrzykach, dawali niemowlętom doustnie. To były takie próby robione, bardzo wiele niemowląt umarło, bardzo wiele, więc potem zakazano, zakazano tych szczepionek. I właśnie Elżbietka umarła a bardzo ładna była, bardzo ładna była, ładnie wyglądała i taka pulchna była, bardzo ładne dziecko. No niestety, niestety właśnie umarła na skutek rozwinięcia się tych bakterii, bo to miała być szczepionka przeciwbakteryjna, ale wprowadzono bakterie nie drogą zastrzyku, tylko doustnie, no i tego dzieci nie wytrzymywały. Tak że była właśnie taka próba, ale zakazana później. W międzyczasie mąż skończył Wawelberga, rozpoczął politechnikę, miał tytuł, ma tytuł magister inżynier, jako elektryk. Miał duże osiągnięcia naukowe, cały szereg wynalazków. W drodze uznania jego osiągnięć jego instytut przyznał, a właściwie to szło aż przez ministra łączności, bo wtedy było Ministerstwo Łączności, dziś nieistniejące, minister łączności w drodze uznania zasług na polu naukowym i wynalazków przyznał mieszkanie w Warszawie. Więc powrót warszawianki do Warszawy, tak, bo mąż mój pochodził ze Starosielsk spod Białegostoku, tak że on nie był warszawiakiem, natomiast ja stara warszawianka, no ale ponieważ się wyprowadziłam z Warszawy, więc teraz w drodze zasług mego męża mogłam znowu wrócić do Warszawy. I tu były następne dzieci. W czasie przeprowadzki właśnie podźwignęłam się i poroniłam, nastąpiło naturalne poronienie dziecka, to już było trzecie dziecko właśnie, które niestety nie żyje. A następnie urodziły się w 1956 i 1958 roku dwie moje córki, które żyją do dnia dzisiejszego. Starsza córka Anna malarka, plastyczka.AP: (3; 00:00:00) Skończyłyśmy na roku bodajże, końcówce lat pięćdziesiątych. JS: No tak, gdy rodziły się kolejne dzieci, prawda?AP: Tak.JS: Mieszkaliśmy, mieszkanie do którego klucze uroczyście wręczał sam minister łączności mojemu mężowi w dowód uznania za jego osiągnięcia naukowe, to mieszkanie było na Bielanach w alei Zjednoczenia. No, mąż mój w tym okresie bardzo intensywnie działał jako naukowiec, jako wynalazca. Jednak polityka ówczesnych władz była tego rodzaju, że po pierwsze byliśmy związani umowami międzynarodowymi i w związku z tym wiele wynalazków mego męża było utrącanych. Wynalazek monokryształów kwarcu produkcji na zasadach bardzo opłacalnych, znaczy przy znikomych nakładach, mąż wynalazł taki system, że przy znikomych nakładach finansowych wspaniałe osiągnięcia uzyskania ogromnych kryształów przydatnych w wielu dziedzinach, w wielu dziedzinach, zarówno w medycynie, jak i w wojskowości, jak i w wielu innych dziedzinach. Tak, że te jego osiągnięcia były utrącane ze względów politycznych. Byliśmy uzależnieni politycznie, konkretnie od Rosji i całe oprzyrządowanie służące do produkcji monokryształów, zostało na polecenie władz wysadzone w cytadeli warszawskiej, żeby śladu nie zostało po tym. Natomiast musieliśmy za ciężkie dolary sprowadzać te kryształy i chyba do dnia dzisiejszego sprowadzamy, oparte na technologiach obcych o wiele gorszych wynikach, i o tym wszystkim pisze pan magister inżynier Ryszard Golański w swoim artykule. To jest jeden z wynalazków. Inne wynalazki były albo okradane i potem mąż dowiadywał się na przykład na sympozjum naukowym w Pradze czeskiej. Raptem słyszy, że ktoś wygłasza jego wynalazek jako swój, ale jemu nie wolno było pisnąć, boby poszedł do więzienia. Mąż był tak rozgoryczony tym wszystkim, że tylko tyle, że był na etacie, ale już ostatnie lata przed emeryturą całkowicie poświęcił się teologii. I w dziedzinie teologii dokonywał bardzo ważnych odkryć w oparciu o wyższą matematykę, między innymi prawo tworzenia, to co Hoene-Wroński głosił. Mąż ogłosił swoją teorię prawa tworzenia, no jednym słowem przeniósł się do dziedziny zupełnie innej niż technologia. I tutaj mamy też wypowiedź profesora teologii na temat właśnie osiągnięć mego męża. Wypowiedź na piśmie. Jednym słowem również jego osiągnięcia potwierdzają wspomnienia jego współpracowników, ludzi, którzy no z wykształcenia, prawda, znali, znali te sprawy doskonale i mogli ocenić, mogli ocenić wielkie osiągnięcia naukowe mego męża, które zostały zaprzepaszczone. No i teraz właśnie, ponieważ udałam się w tej sprawie, jednego z wynalazków mego męża, do czterech ministerstw, Ministerstwo Nauki i Szkolnictwa Wyższego odpowiedziało bardzo pozytywnie i wskazało drogę, jaką należy postępować, żeby uzyskać odpowiednie fundusze na odtworzenie technologii budowy monokwarcu czyli kryształów. AP: Jeszcze chciałam dopytać w sprawie pani losów. Czy pani nigdy nie spotkała się już po wojnie z jakimiś problemami w związku z pani uczestnictwem w konspiracji?JS: Więc jeśli chodzi o mnie to ja, zdając sobie sprawę, że rządy PRL-u były prorosyjskie, prokomunistyczne, ja zachowałam w tajemnicy moją działalność. Nie przyznałam się nigdzie w oficjalnych papierach, że byłam w AK, że walczyłam, bo zdawałam sobie sprawę, że trafię do więzienia po prostu, więc ja to pozostawiłam jako carte blanche. No i poświęciłam się rodzinie, poświęciłam się dzieciom. A w międzyczasie, jak już dzieci były trochę odchowane do wieku przedszkolnego, to rozpoczęłam pracę zawodową. […] To tyle chciałam powiedzieć o moim mężu, oczywiście warto byłoby, żeby te jego wynalazki ujrzały światło dzienne, to byłoby z wielkim pożytkiem dla Polski.No więc moje losy jako kobiety rozwiedzionej. No to oczywiście musiałam pokonywać rozmaite trudności, przede wszystkim musiałam pracować, żeby zarabiać na chleb powszedni i córki moje najpierw w przedszkolu, do przedszkola chodziły, potem do szkoły podstawowej, wreszcie zrobiły maturę. Starsza córka tak jak mówiłam, wstąpiła na Akademię Sztuk Pięknych, ASP w Warszawie i ukończyła ją ze stopniem magistra, natomiast młodsza córka Teresa, dopiero gdy była już mężatką, podjęła studia na Wyższej Szkole Handlowej i też ją ukończyła ze stopniem magistra no i jest, pracuje jako kierownik w księgarni amerykańskiej.AP: Pani działalność…JS: Moja działalność. Moja działalność… No więc owszem, mimo że zarobkowałam i to mi najwięcej czasu zabierało, no bo po pracy stosunkowo niewiele zostawało czasu, trzeba było przygotować, no wiadomo, ubrania, mieszkanie i tak dalej, normalne czynności dnia codziennego, to jednak trochę czasu znajdowałam na pracę społeczną, wówczas przyszło mi na myśl, że może dobrze byłoby, żeby były takie spotkania grup międzynarodowych. I na Starym Mieście organizowałam takie spotkania przy pomocy miejscowego komitetu. Mam nawet dyplom, podziękowania właśnie za taką no owocną pracę, no bo oczywiście te grupy pochodziły głównie albo z Rosji, albo z Ukrainy, bo z tymi sąsiadami głównie utrzymywaliśmy takie bezpośrednie kontakty. A ja uważałam, że właśnie ta idea bezpośredniej pomocy, żeby właśnie była w tych kontaktach międzynarodowych, w tych kontaktach międzynarodowych, to była wtedy taka moja pierwotna myśl. No później, no ale to już znacznie później, w latach, kiedy Matka Boża peregrynowała po Polsce, w latach 1995-1996… AP: Matka Boża Fatimska?JS: Proszę?AP: Fatimska.JS: Tak, Matka Boża Fatimska peregrynowała po Polsce, zawędrowała figura do kościoła na Bródnie i ja tam pojechałam z trójką moich małych wówczas wnuków, to były dzieci właśnie tej mojej młodszej córki Teresy, Czerwińskiej z męża, i po powrocie z kościoła tak stanęłam przed jej wizerunkiem i zapytałam, że ciągle wszyscy zwracamy się z niezliczonymi prośbami, ciągle o coś prosimy – A co ty byś Matko Boża chciała, żebyśmy my uczynili dla Ciebie i na chwałę Twego Syna? To były dosłownie takie słowa, takimi słowami zwróciłam się do Matki Bożej. No po tych słowach nie było żadnych objawień nadprzyrodzonych, ale zaczęły napływać myśli i to tak szybko te myśli biegły, jak zorganizować organizację, jak ona powinna się nazywać, jaka ideologia, jakie założenia praktyczne. Pisałam skrótami, skrótami, tak jakby mnie ktoś dyktował. I to wydarzenie opowiedziałam księdzu dyrektorowi Krzysztofowi Uklei, dyrektor Caritasu diecezji warszawsko-praskiej, no i on na to powiedział – No, jeżeli to jest sprawa boża, to przetrwa i rozwinie się, a jeżeli ludzka, no to bardzo szybko się rozpadnie. No i sprawa przetrwała, sprawa przetrwała, w zero siódmym roku, w 2007 roku obchodziliśmy dziesięciolecie działalności akcji, bo akcja została, powstała 1 marca 1997 roku. No i od tego czasu rozwijamy się nadal, coraz więcej jest wolontariuszy, coraz więcej podopiecznych. Rozszerzyliśmy się na całą Polskę. A zamiarem naszym, zresztą zgodnie z przesłaniem Matki Bożej z Fatimy, bo ona to swoje przesłanie, które mnie przekazała, to kierowała do ludzi nie tylko w Polsce głodujących, ale głodujących na całym świecie, żeby powstały wszędzie organizacje tego typu i na takich zasadach, żeby jednoczyły ludzi w kierunku wzajemnej pomocy bezpośredniej. … Wyglądało, niemniej w czasie okupacji to było getto, prawda, obok nas to jest zupełnie, zupełnie zmienił się charakter dzielnicy.AP: Tak.JS: Natomiast przed wojną no to była taka dzielnica handlowa zamieszkała przez znaczną część ludności żydowskiej. Żydzi handlowali na ulicy, pamiętam jak dziś, (3; 20:00:00) na przykład stała Żydówka przy beczce ze śledziami, a na palcach brylanty, brylanty, tak, brylanty i w ogóle złoto, aż świeciło, no nie przypuszczam, żeby fałszywe [śmiech], ale w każdym razie to mnie jako dziecku upamiętniło się. W ogóle można powiedzieć, że handel był w rękach żydowskich w znacznej mierze, w znacznej mierze. No, oczywiście takie magazyny wielkie jak bracia Jabłkowscy no to były w rękach polskich, ale taki ten drobny handel to w znacznej mierze był w rękach żydowskich właśnie. Tak że koło nas sklepiki takie pomniejsze i właśnie handel uliczny jakiś, znaczy przy jakichś bazarach to właśnie był w rękach żydowskich, w rękach żydowskich. No, Żydzi takie mieli powiedzonko „wasze ulice, nasze kamienice” i to powiedzonko miało bardzo dużo prawdy, w sobie zawierało, „wasze ulice, nasze kamienice”, tak. No więc tak, dlatego że oni dzięki tej swojej przedsiębiorczości handlowej no to skupiali w ręku poważne finanse i w związku z tym oni rzeczywiście taki handel, pomniejszy handel był w ich rękach. W ich rękach. Co poza tym… znaczy to tyle, jeśli chodzi o przedwojenną Warszawę. (4, 00:00:00) Więc sąsiedztwo też było charakterystyczne, dlatego że na przykład dokładnie naprzeciwko przy tej samej ulicy, dom naprzeciwko naszego domu, to był drewniak zamieszkały przez taką biedotę, biedotę, no głównie polską biedotę. Polską biedotę, ale chyba tam i Żydzi też mieszkali. W każdym razie to była taka dzielnica właśnie no ludności uboższej Warszawy. Mój ojciec aczkolwiek prowadził, jak wspomniałam poprzednio, biuro patentowe, dlaczego wynajął mieszkanie właśnie w takiej dzielnicy? Bo było znacznie tańsze. Duże mieszkanie, cztery pokoje z kuchnią można było wynająć o wiele taniej niż w innych dzielnicach Warszawy, bo to była uważana taka dzielnica za no taką nieciekawą powiedzmy, jeśli chodzi o otoczenie, jeśli chodzi o ludność, no dużo właśnie takiej biedoty, tak że dlatego ojciec po prostu ze względów finansowych, no opłacało się wynająć duże mieszkanie a za stosunkowo małe pieniądze. Co do cyfr, to ja nie potrafię z pamięci powiedzieć absolutnie, tym bardziej, że jako dziecko no to w ogóle nie interesowałam się tym, a już później po prostu nie pytałam o to, tak że co do sum, cyfr, nie potrafię tutaj nic konkretnego powiedzieć. W każdym razie to była dzielnica o wiele tańsza, to na pewno, niż inne dzielnice Warszawy.AP: Może pani przypomnieć adres kamienicy?JS: Tak, tak, Twarda 55a, mieszkania 8, tak, tak, to pamiętam, to pamiętam. To było prawie na samym rogu, róg, w pobliżu rogu Złotej, Twardej i Żelaznej, zbiegały się te ulice. Tak że tak. Na rogu było kino, pamiętam. No i…AP: Chodziła pani z rodzicami, czy…JS: Tak, ja z rodzicami mieszkałam, do kina no jeżeli, to bardzo rzadko mnie rodzice prowadzili na jakieś takie filmy no dla dzieci odpowiednie jednym słowem. Tak. Czasami na przykład na balet, do opery, ale to wyjątkowe, przy wyjątkowych okolicznościach rodzinnych. Tak że jeśli chodzi o okres okupacji…AP: Jeszcze może zostańmy przy tym okresie przedwojennym.JS: Przedwojennym.AP: A czy pani rodzice sami chodzili na przykład często do teatru?JS: Tak, tak.AP: Czy udzielali się towarzysko?JS: Tak, nawet pamiętam, że mama nawet codziennie, była taką teatromanką, że nawet codziennie chodziła do teatru, no może to nie była jakaś reguła, ale wiem, że bardzo często mama chodziła do teatru jeszcze tam z koleżanką swoją, bo mama pracowała, póki zdrowie dopisywało, to pracowała jako nauczycielka szkoły podstawowej, no ale potem zdrowie się załamało, była przez jakiś czas w sanatorium, bo tam płuca były zagrożone, no ale na szczęście to wszystko minęło po tej całej kuracji. I mama, znaczy, bardzo kochała teatr i wiem, że bardzo często, no jeżeli nie codziennie, to w każdym razie bardzo często chodziła do teatru. Do kina przypuszczam, że też. Natomiast ja byłam, tak jak mówię, w wyjątkowych przypadkach prowadzona, jak zawsze za rękę, no bo byłam jedynaczką, więc wszędzie za rękę byłam prowadzona, mimo że już nie byłam takim maleńkim dzieckiem, ale rodzice mnie, znaczy, nie puszczali samej. Jeżeli sami nie mogli pójść ze mną na spacer z braku czasu, no to służąca szła ze mną na spacer.AP: Mieli państwo służącą.JS: Słucham?AP: Mieli państwo służącą?JS: Służącą, pokojówkę. Tak, tak. Pokojówkę dlatego, że przychodzili klienci i trzeba było przyjmować, bo to było biuro jednocześnie. Jeden pokój był przeznaczony na biuro, no i czasami klienci czekali, bo korytarz był taki dosyć obszerny, więc czekali w poczekalni, no jednym słowem ta pokojówka wpuszczała i czuwała nad tym ruchem klientów. Tak. Poza tym osobno dawało się pranie do praczki, to były osobne zadania. Praczka prała, służąca gotowała obiady, śniadania, kolacje i podawała, pokojówka przyjmowała gości i kierowała tym ruchem, no jednym słowem, tak. No a poza tym byli zatrudnieni w samym biurze, no więc był tłumacz ze znajomością wielu języków i maszynistka pisząca na maszynie. To tyle pamiętam. AP: Biuro pani ojca było pierwszym w Warszawie biurem patentowym?JS: Jako pierwsze prywatne, bo oczywiście Urząd Patentowy to istniał chyba od początku powstania państwa polskiego. Urząd Patentowy. Natomiast prywatne biuro patentowe to o ile wiem, to było zarejestrowane jako pierwsze prywatne biuro patentowe w Polsce. Dlatego ojciec przed śmiercią, na parę lat przed śmiercią dostał z Urzędu Patentowego taki specjalny dyplom. Dyplom, tak. AP: Rozumiem, że on nie wznowił działalności już później po wojnie. To biuro już nie działało nigdy później. JS: Nie, po wojnie ojciec przyjechał dopiero w rok po wyzwoleniu, dlatego że przez rok kurował się, bo był przez sześć lat w oflagu. Zdrowie było bardzo szarpnięte i po prostu nie miałby siły od razu stanąć do pracy, a zdawał sobie sprawę z tego, że my tu jesteśmy z mamą w trudnych warunkach i nie może nas obarczać dodatkowo, tym bardziej, że to wymagało specjalnego leczenia i tak dalej, kuracji, no a to wszystko alianci tam na zachodzie zapewniali oficerom, którzy ocaleli w oflagu. Więc ojciec właśnie kurował się mniej więcej przez rok i po roku przyjechał, no i zaczął pracę jako inżynier. Warszawski węzeł kolejowy.. (4; 00:10:00) To tak, dyrekcja warszawskiego węzła kolejowego, tak to się nazywało. A mieszkanie dostał tuż obok właśnie budynku dyrekcji, tak że bardzo wygodnie miał do pracy, mieszkanie po prostu przydzielone z racji zajmowanego stanowiska, bo objął kierownictwo tam jakiegoś działu, już nie pamiętam, jak ten dział się nazywał. W każdym razie objął kierownictwo. Mieszkanie to mieściło się na trzecim piętrze bez windy, opalane było węglem, więc to wszystko było bardzo uciążliwe, szczególnie gdy rodzice już później byli coraz starsi, dlatego w późniejszych latach przeszli do domu Matysiaków, to był dom, zresztą jest nadal dla starych ludzi, no i swoje emerytury przekazywali tam, a część zawsze emerytury zostawiano do dyspozycji właściciela.Moja szkoła. Moja szkoła najpierw podstawowa. AP: Tak, tak.JS: To była szkoła pani Wołoskiej na ulicy Pięknej, tak. Szkoła taka superkatolicka mimo że rodzice nie byli praktykujący, aczkolwiek w pokoju wisiał ogromny obraz Matki Bożej z dzieciątkiem Jezus, nie pamiętam przez kogo wykonany, w każdym razie bardzo ładny obraz w dobrym stylu. W dobrym stylu. Tak że jakiegoś włoskiego malarza chyba. Więc ten obraz znamionował, że rodzice byli wierzący, no ale nie praktykowali. Nie praktykowali, ani jedno, ani drugie. Natomiast mnie, nie wiem, czym się kierowali, może uważali, że jednak mnie powinni dać jakby szansę wyboru, prawda, więc właśnie posłali do takiej szkoły ultrakatolickiej. No i ja stąd właśnie, miałam katechetkę taką bardzo gorliwą katoliczkę, ale nie w sensie bigoterii, tylko w sensie głębokiej wiary, tak że ona tak promieniowała na młode dusze, promieniowała taką dobrocią, no jednym słowem tym wszystkim, czym jest przepełniony duch ewangelii chrystusowej, miłość do drugiego człowieka. No więc ona jakoś tak potrafiła do nas przemówić i byłyśmy bardzo, bardzo przejęte. Tak że religia była postawiona rzeczywiście na, można powiedzieć, na wysokim poziomie.AP: A inne przedmioty.JS: A inne przedmioty, inne przedmioty no to były sobie powiedzmy na średnim poziomie. Ja na przykład [śmiech] byłam absolutnie niezdolna do wszelkich nauk ścisłych, a więc między innymi do matematyki, no więc tutaj właśnie tak jakoś mnie ulgowo traktowano, no ale to potemsię odbiło, że ja miałam trudności w gimnazjum. Miałam trudności w gimnazjum, tak że nawet powtarzałam drugą klasę gimnazjalną, musiałam powtarzać właśnie przez te przedmioty ścisłe, bo nie dawałam sobie rady. Zdałam do gimnazjum państwowego…AP: Którego?JS: Imienia Słowackiego, Juliusza Słowackiego, tak, zdałam owszem, ale… no i pierwszą klasę jakoś przebrnęłam, ale w drugiej klasie utknęłam. Utknęłam i właśnie zostałam na drugi rok i dla mnie to było coś okropnego, przeżycie straszne. Więc ja gdy musiałam, zbliżał się właśnie ten początek roku szkolnego i przede mną perspektywa, że ja będę musiała już pójść nie ze swoją klasą tylko o klasę niżej i w ogóle, to dla mnie było okropne przeżycie, więc ja pamiętam, że ja jakoś modliłam się w duchu, żeby coś się stało, żeby szkoły nie ruszyły. Żeby szkoły nie ruszyły, żebym ja nie musiała przeżyć tego okropnego lęku, znaczy wstydu, bo ja się wstydziłam wobec tego, że jak to, ja zostałam na drugi rok. No wiec żeby coś się stało, żeby szkoły nie ruszyły. Proszę sobie wyobrazić, 1 września, szkoły nie ruszają, więc ja z kolei byłam, to dla mnie było takie ojej… ja się modliłam, ale przecież nie w tym sensie. Modliłam się w ogóle, żeby szkoły nie ruszały, ale nie wyobrażałam sobie, że to w ten sposób nie ruszą. Więc takie skrupuły potem we mnie powstały, taki żal, jak to, ja się tutaj modliłam, żeby szkoły nie ruszyły no i te szkoły nie ruszyły, tak.AP: A pamięta pani atmosferę Warszawy tuż przed wybuchem wojny? Czy mogłaby pani opisać tę atmosferę, która była wtedy w Warszawie? Na ile ludzie byli świadomi tego, co się dzieje, na ile o tym rozmawiano? Skąd czerpano informację?JS: Więc ja przyznam się, że ja byłam, miałam wtedy szesnaście lat tuż przed wojną, to znaczy w roku wybuchu wojny. Przyznam się, że no, były spotkania, moi rodzice urządzali regularnie, co miesiąc były spotkania na brydża, tak że wszystkich znajomych i tak dalej, kolegów z Wawelberga mojego taty, no jednym słowem, przyjaciół. Grono przyjaciół spotykało się na brydżu. To były takie przyjęcia raz na miesiąc. Tak. Ale muszę się przyznać, że ja nie przypominam sobie, znaczy treści jakichś politycznych dotyczących… No na pewno tam były jakieś rozmowy, ale ja jakoś nie mogę sobie przypomnieć, żebym ja mogła powtórzyć, jakiej treści były te rozmowy, o czym tam mówiono, czy to były już takie nastroje wojenne. Bezpośrednio już, gdy zbliżało się, zbliżał się 1 września, no tak, to już wyczuwało się taką atmosferę trochę napięcia, no bo sam fakt, że na przykład ojciec kazał nam się przenieść z Warszawy do Józefowa, więc to już znamionowało, że już były przewidywania, że wkrótce wybuchnie wojna. Były te przewidywania, (4; 00:20:00) natomiast no nikt nie wiedział oczywiście o dacie. O dacie to tylko chyba w obozie Hitlera było wiadome, kiedy te bomby mają spaść na Polskę.AP: Przypomina pani sobie, czy rodzice słuchali radia? Czy śledzili prasę przez cały czas?JS: No tak, tylko ja przyznam się, że ja nie bardzo. Mieliśmy już radio, tak, jedno z pierwszych klawiszowe radio kupione przed wojną, to była nowość, no ale ja nie przypominam sobie od tej strony politycznej, to nie pamiętam. Nie pamiętam, żeby były jakieś. No po prostu nie upamiętniły mi się tego typu audycje, czy w prasie jakieś artykuły. Po prostu na ten temat nie umiem nic powiedzieć. AP: Tak, a czy…?JS: Upamiętniło mi się natomiast, że właśnie ojciec już podjął tę decyzję, że musimy opuścić Warszawę, już przed 1 września. To było pod koniec, to było chyba na jakieś dwa tygodnie przed 1 września, zanim pojechał do Modlina do twierdzy modlińskiej, tam, gdzie miał skierowanie. (5; 00:00:00) Byłam taką panienką trochę w izolacji chowaną.AP: Tak, jedynaczka…JS: Tak. No szesnaście lat, a jednak nigdzie sama, wszędzie za rękę prowadzona. AP: Drogę z domu do szkoły też pani robiła zawsze z kimś, tak?JS: Tak, tak, tak, no już może w tej starszej klasie to już chodziłam już sama do gimnazjum, tak, ale całą podstawową szkołę, całą podstawową szkołę prowadzono mnie i odprowadzano, tak. Tak że na spacery również. Tak że ja byłam tak chowana no w izolacji, że tak powiem. AP: Ale to już w czasie okupacji to pani miała dosyć szybko szkołę życia, prawda?JS: Tak. W czasie okupacji dostałam szkołę życia, no, znaczy byłam o tyle chroniona, bo mama moja pracowała i pokonywała te wszystkie trudy okupacyjne. Pracowała na ulicy, handelek taki maleńki, w walizeczce, siedziała i tam miała mydełka, miała sznurowadła, takie rzeczy i handlowała tym wszystkim. No tak, dlatego że z wynajmowania pokoi no to był stosunkowo nie taki duży dochód, a trzeba było płacić za mieszkanie, prąd, gaz, wszystko, wszystkie opłaty, tak że to było za mało i mama w ten sposób tym handelkiem małym dorabiała.AP: Może pani nakreślić trochę miejsce swojego dzieciństwa, ulicę Twardą, już w czasie okupacji, kiedy już powstało getto żydowskie, kiedy już zamknięto? Może pani w jakiś sposób to opisać? JS: Tak. Owszem. Upamiętniło mi się przejeżdżanie przez getto. Gdy wsiadało się do tramwaju po stronie polskiej, to konduktor zamykał na klucz drzwi wagonu, żeby nikt nie mógł ani wysiąść ani wsiąść i tramwaj przejeżdżał przez getto. No wszyscy oczywiście patrzyliśmy przez okna, co tam się działo, no a działy się sceny rzeczywiście, sceny widzieliśmy niezwykłe. Sceny niezwykłe, bo na przykład leżeli ludzie na ulicy, no, robiło wrażenie, że to są trupy, bo w ogóle się nie poruszali. W ogóle się nie poruszali. Jeszcze inny obrazek. W rikszy siedział rozparty Żyd, riksza to było takie, no jednym słowem jak to określić rikszę, taki jakby powóz, ale ciągniony przez ludzi, z jednej strony coś podobnego do noszy, tylko nosze no to wiadomo, że dla człowieka leżącego, a tutaj były uchwyty z dwóch stron, ale ława dla siedzących, dla siedzących. Więc siedział na przykład taki rozparty Żyd, a z tyłu i z przodu takie kościotrupy ciągnęły tego Żyda, niosły. To mnie się upamiętniło bardzo, tak, bo to było widać tę jakąś bezwzględność charakteru tego narodu, który potrafił z jednej strony niby być solidarny, ale chyba w sensie zysku materialnego, natomiast w takich wypadkach krańcowych, kiedy chodziło o być albo nie być, to wytwarzała się jakaś przepaść między nimi. No bo skąd taki obrazek, skąd taki obrazek, że ten rozparty Żyd, prawda, gruby rozparty Żyd na tej rikszy, a ciągniony przez dosłownie kościotrupy ludzkie. Więc to mi się też upamiętniło. Poza tym młodzi Żydzi nieraz przekradali się z getta, jakim cudem, to trudno dociec, bo przecież było getto okratowane, znaczy puszczony wysoki prąd, po drutach okalających getto. No ale jakimiś drogami przekradali się, no i pukali do drzwi, mama zawsze dawała chleb, no i też upamiętniło mi się, jak oni wyglądali. Więc bardzo charakterystycznie. Byli pokryci takimi długimi włosami, nawet na rękach tutaj, na nogach, na rękach, włosy takie niesamowitej długości, no i oczywiście takie polepione, i paznokcie niesamowitej długości, a to wszystko z głodu. To wszystko z głodu. No mama zawsze dawała chleb tam z czymś, to, co mogła, to co mogła, to zawsze dawała tym Żydom. To oni nieraz…AP: Ale w Warszawie, tak? Nie w Józefowie. JS: Proszę?AP: W Warszawie, tak? Dawała chleb Żydom w Warszawie, tak?JS: Tak, tak, no tym, co pukali z getta, z getta. Przychodzili po domach i żebrali, no więc mówię, że mama nigdy nie odprawiła z niczym, tylko, mimo że same bardzo mało miałyśmy, ale zawsze dawała. Zawsze dawała Żydom.AP: A inni ludzie jak?JS: Słucham? AP: A inni ludzie jak traktowali? Czy inni ludzie też…?JS: Inni ludzie to ja nie wiem. Nie wiem, jak inni ludzie, na to nie umiem odpowiedzieć, jak inni ludzie, ja wiem, jak moja mama. Natomiast u nas te pokoje wynajmowali, tak jak już wspomniałam, znaczy jeden pokój białogwardziści, drugi właśnie małżeństwo żydowskie, które po wojnie potem właśnie zrewanżowało się tym, że ja otrzymałam pracę, umożliwiającą naukę jednoczesną, tak że… bo po wojnie ten Żyd stał się wielkim dyrektorem w CPN, Centrala Produktów Naftowych, nazywał się Jan Mazur. Na pewno w archiwum CPN-u to nazwisko figuruje, on znaczy był w tej dyrekcji naczelnej CPN-u w Krakowie, bo w Warszawie była filia, a w Krakowie była centrala produktów naftowych, znaczy dyrekcja główna mieściła się w Krakowie, no i on właśnie był w Krakowie. Tak że oni właśnie jakoś szczęśliwie przetrwali no dzięki nam, dzięki nam.AP: Czy pamięta pani moment wybuchu powstania w getcie? Czy to nie…?JS: Nie, tego nie pamiętam, tego nie pamiętam momentu wybuchu powstania. Niestety nie utrwaliło mi się w pamięci. Tak. (5; 00:10:00)AP: A samo powstanie jakoś pani pamięta, czy to przeszło jakoś bez…?JS: Nie, jakoś nie odbiło się echem, znaczy w sensie jakichś konsekwencji dla ludności polskiej poza gettem. Po prostu nie było dla nas żadnych konsekwencji. AP: Ale wszyscy wiedzieli, że powstanie trwa, prawda?JS: No tak, że powstanie, tak. Ale muszę powiedzieć, że no, ja byłam tak jakoś pogrążona w tej pracy, ja należałam do czterech organizacji podziemnych, a jednocześnie, prawda, robiłam gimnazjum na kompletach. Wszędzie trzeba było biegać głównie, bo komunikacja w czasie okupacji no była znikoma, tramwaje, ale to tam, głównie chyba pieszo trzeba było pokonywać te odległości, więc ja po prostu jakoś koncentrowałam się na tej swojej pracy i nauce, no bo trzeba było i uczyć się a jednocześnie właśnie w tych czterech organizacjach pracowałam, znaczy udzielałam się, no w AK głównie, kursy sanitarne, zarówno teoretyczne jak i praktyczne w szpitalu. Asystowałam przy operacjach, tak.AP: A czy pani matka wiedziała w całości o pani działalności? Pani matka?JS: Tak, tak, wiedziała, wiedziała. Mama uznawała, że, no wprawdzie wtedy nie byłam jeszcze, bo pełnoletność przed wojną liczyła się od dwudziestu jeden lat, a ja dwadzieścia jeden lat osiągnęłam w 1944 roku, więc jeszcze nie byłam pełnoletnia, no ale mama nie broniła. Mama zresztą była sama wielką patriotką, tak że mnie nie broniła tego.AP: Ale musiała martwić się o pani… JS: Tak, tym bardziej, że ja czasem miałam pomysły dosyć niebezpieczne [śmiech]. No na przykład przecież widzieliśmy niejednokrotnie, na ulicy trup leży z przypiętą kartką „pięć minut po godzinie policyjnej”. No więc wymowne ostrzeżenia, wymowne ostrzeżenia. A ja nieraz potrafiłam i godzinę się spóźnić, więc wyobrażałam sobie, co ta mama biedna przeżywała przez tę godzinę. No ale to były rzadkie wypadki. Poza tym miałam też taki pomysł. Moja bardzo serdeczna przyjaciółka mieszkała w Krakowie. Dawno żeśmy się nie widziały. No ia postanowiłam ją koniecznie odwiedzić, koniecznie odwiedzić. Nie wiem skąd ja zdobyłam pieniądze na podróż, nie mam pojęcia, czy mama mi dawała jakieś pieniążki, ja uzbierałam, czy… dość że miałam jakieś pieniądze na podróż i mamie tylko zostawiłam kartkę „pojechałam do Irenki do Krakowa”. Tak. A wtedy nie było ani komórki w sensie telefonu, ani tego, więc mama tylko tyle była poinformowana i ja na dobre kilka dni znikłam. No więc miałam takie pomysły, które na pewno mamę… właśnie portret jej wisi, tak, tak, mamę na pewno dużo nerwów kosztowały. Poza tym samo odprowadzenie mnie na powstanie, bo rozkaz żebym przeszła, że będę brała udział w powstaniu, w razie wybuchu powstania będę brała udział po stronie Pragi był, znaczy… z tym, że ja po prostu miałam rozkaz stawienia się 1 sierpnia o godzinie siedemnastej na ulicy Floriańskiej na Pradze. AP: Tak.JS: I dlatego ja przed 1 sierpnia wyruszyłam i właśnie w towarzystwie mojej mamy, bo na parę dni już przed wybuchem powstania była wstrzymana komunikacja, przez mosty nie wolno było nikomu przejeżdżać. Patrole niemieckie chodziły po mostach i tylko piesi mogli, tylko pieszo można było przejść, więc ja z mamą szłam, bo mama mnie odprowadzała do moich stryjów. Do moich stryjów, których mieszkali na Pradze. I niosła jednocześnie torbę brezentową z opatrunkami i z przyborami sanitarnymi, no bo oczywiście jako starsza kobieta nie była tyle podejrzana co młoda, więc jak razem żeśmy szły, to te patrole jakoś nie zahaczały nas.AP: Nigdy nie zdarzyła się sytuacja, w której pani mama chciała panią powstrzymać od na przykład udziału w powstaniu?JS: Nie, nie. Sama uszyła torbę brezentową i tak, odwrotnie, odwrotnie. Uważała, że trzeba walczyć z wrogiem, że trzeba walczyć w wrogiem i mnie nie powstrzymywała. Tak. Przypuszczam, że ojciec mój, myślę, że gdyby był, to by powstrzymywał mnie. To byłoby o tyle nic dziwnego, że byłam jedynaczką, prawda. Co prawda kocha się każde dziecko, ale może ta jedynaczka to jest takim oczkiem w głowie, no ale mama mimo to uważała, że to jest obowiązek, to jest obowiązek walki z okupantem. Nigdy nie mówiłyśmy na ten temat, ale jej postawa na to wskazywała. Ochrona Żydów, ochrona białogwardzistów, ochrona dla takiego pułkownika AK. Towarzystwo, które było narażone, w każdym razie towarzystwo, które walczyło z Niemcami. Tak że tutaj mamy postawa była zawsze taka bardzo patriotyczna. Chociaż nigdy w słowach tego nie wypowiadała, ale jej postępowanie wskazywało na to i właśnie mnie, mimo że byłam jej jedyną córką, jednak uważała, że muszę iść, że muszę iść, że muszę walczyć, tak.AP: Tym samym doszłyśmy już… przeszła pani przez rzekę, jesteśmy w momencie powstania, pani zatrzymała się w domu u stryjów, prawda?JS: Tak. U stryjów zatrzymałam się.AP: I stamtąd zgłosiła się pani na Floriańską?JS: (5; 20:00:00) I tam doczekałam 1 sierpnia i odpowiednio wcześniej, bo musiałam iść pieszo z ulicy Łochowskiej na ulicę Floriańską, no to spory kawał drogi, a komunikacji praktycznie nie było. Nie było, tak że odpowiednio wcześnie wyszłam, ale już gdy się zbliżałam, to już zaczęła się strzelanina, i tak gęsta, że już było bardzo niebezpiecznie. I ja skryłam się w bramie, skryłam się w bramie i w tej bramie przenocowałam. Znaczy tam gdzieś na klatce schodowej po prostu przenocowałam i przed świtaniem, jeszcze było tak ciemnawo, kazałam dozorcy otworzyć drzwi i – Proszę mnie wypuścić. No i wyszłam i już szłam na miejsce wyznaczone na zbiórkę. AP: Czy przypomina sobie pani, jaki był stosunek ludności cywilnej do powstańców? Jakieś sytuacje, w których…?JS: No tak, ludność cywilna. My bezpośrednio nie stykałyśmy się z tym jako sanitariuszki. Z ludnością cywilną stykałyśmy się tylko o tyle, że zanosiłyśmy żywność, którą przynosiły z kolei łączniczki, z rzeźni i z piekarni głównie, chleb. Te obiekty były zdobyte przez powstańców od razu można powiedzieć, w pierwszych dniach od razu były zdobyte. I łączniczki przynosiły nam tę żywność. I głównie chleb zanosiłyśmy właśnie do kościoła Świętego Floriana, gdzie był zamknięty ogromny tłum ludzi i matek z dziećmi. I tam właśnie te produkty zanosiłyśmy. A niezależnie od tego oczywiście i same musiałyśmy mieć jakieś pożywienie. Gotowała nam Żydówka, gotowała bardzo dobrze, no ale zawsze była pełna podziwu, że my szłyśmy pod te kule i zawsze podkreślała, że – Gdybym ja miała wyjść, to ja bym umarła, zanim bym wyszła z domu. Z takim akcentem żydowskim. – No jak wy możecie tak pod te kule iść, ja bym umarła ze strachu, zanim bym wyszła z domu. No a my biegałyśmy od rana do wieczora. AP: A czy kiedykolwiek spotkała się pani z taką sytuacją, w której ten stosunek ludności cywilnej do powstańców był wrogi w jakiś sposób, niechętny, czy to zdarzało się?JS: Tak, oczywiście, szczególnie po upadku powstania, bo powstanie trwało zaledwie siedem dni na Pradze. Więc po upadku powstania, ponieważ powstańcy pakowali do piwnic folksdojczów, więc ci folksdojcze, gdy tylko się oswobodzili, no to oczywiście mścili się przez donosy na powstańców. I wiele powstańców właśnie w ten sposób zginęło. Nasz oddział sanitarny też był zadenuncjowany i na pewno to była sprawka właśnie folksdojczów, tak że trafiłyśmy do więzienia, stałyśmy pod ścianą na rozstrzelanie, no jednak opatrzność chciała, żebyśmy zostały ocalone, tak jak już opisywałam. W ostatniej chwili wpadł gestapowiec i wrzasnął – j. niemiecki (5; 00:25:34) Stać, nie strzelać! Tak. Bo jednocześnie zbiegły się dwa terminy. Termin naszej egzekucji z terminem rozkazu, że nie wolno powstańców rozstrzeliwać. Traktować na prawach międzynarodowych. A Niemcom chodziło o ich Niemców, którzy byli w niewoli u aliantów z kolei, więc to był taki wzajemny układ. Taki wzajemny układ no i dzięki temu ocalałyśmy. Gdy już zostałyśmy ułaskawione, że tak powiem, to z więzienia pozwolono nam, zezwolono, nawet zawieziono samochodami, żebyśmy wzięły jakieś rzeczy ciepłe, bo idzie zima, więc zjawiłam się u moich stryjów, którzy niestety nie mieli nic, bo wszystko było popakowane w piwnicy, więc nie mogli mnie. Ale potem pojechaliśmy, znaczy ten samochód niemiecki zawiózł nas do Marcelina, tam majątek, gdzie byłyśmy aresztowane i w Marcelinie dostałyśmy bardzo dużo rzeczy ciepłych. Poza tym dostałyśmy też obuwie, to z kolei tutaj właśnie na Pradze środkowej, też brakowało nam obuwia, więc to obuwie, do dnia dzisiejszego mam te buciki sznurowane, w których biegałam po lasach kieleckich. Po lasach kieleckich biegałam, no a dostałam właśnie na Pradze środkowej. No więc były te odruchy, były te odruchy. Zresztą jeszcze najlepszy dowód. Przecież po upadku powstania udzielałyśmy pomocy sanitarnej powstańcom rozmieszczonym po domach prywatnych, czyli że ludzie przyjmowali powstańców, niekoniecznie swoich krewnych, przyjmowali powstańców do swoich domów, żeby ochronić ich przed więzieniem a nawet rozstrzelaniem. Bo zanim ten rozkaz wyszedł, to Niemcy po prostu rozstrzeliwali powstańców, zanim ten rozkaz wyszedł, że nie wolno rozstrzeliwać, traktować na prawach międzynarodowych. To było wielka pomoc ze strony ludności cywilnej, przyjęcie takiego rannego powstańca do swego domu, wcale niekoniecznie z rodziny kogoś, tylko po prostu powstańca. I my właśnie po powstaniu przez jakiś czas udzielałyśmy pomocy sanitarnej właśnie tym powstańcom rozmieszczonym po domach prywatnych. Tak że to był najlepszy dowód stosunku ludności do powstańców. Bardzo życzliwy, bardzo życzliwy. Bardzo duże poparcie.AP: (6; 00:00:00) Na czym polegały pani zadania w lasach kieleckich? Pracowała pani w szpitalu, prawda?JS: Więc naszym głównym zadaniem było prowadzenie szpitala dla oficjalnie, oficjalnie to był szpital Czerwonego Krzyża dla chorych i starych z Warszawy. Natomiast de facto ten szpital pracował na rzecz partyzantów i teraz, gdy Niemcy zbliżali się do wsi, a my oczywiście mieliśmy odpowiedni wywiad, znaczy dawali nam znać, że Niemcy zbliżają się do wsi, na kontrolę, zresztą z daleka było widać, bo Niemcy ponieważ bali się partyzantów, więc przyjeżdżali czołgami. Czołgi szły. Czołgami przyjeżdżały i ponieważ drogi kieleckie były piaszczyste, więc te czołgi wzniecały niesamowite tumany, a te tumany były z daleka, z daleka widoczne. I dlatego my miałyśmy czas zawsze, no ale dodatkowo byłyśmy zawsze uprzedzone, że będzie kontrola, tak że to już nasi chłopcy z partyzantki zawsze nas uprzedzali. Chodziło o to, że wtedy musiałyśmy szybko tych rannych partyzantów wynieść ze szpitala, który się mieścił w szkole podstawowej wówczas nieczynnej, wynieść tych rannych i rozmieścić po chałupach wiejskich. No i tutaj też współpraca z ludnością właśnie wiejską, która wykazała dużą dozę patriotyzmu, bo zarówno nas przyjęła, jak i przyjmowała tych rannych w razie kontroli. W razie kontroli przyjmowała.AP: Ryzyko było ogromne.JS: Proszę?AP: Ryzyko było ogromne.JS: Ryzyko było ogromne, ryzyko było ogromne, no ale jakoś na szczęście nie było wpadki, że tak powiem. Nie było wpadki, tak że jakoś szczęśliwie uniknęłyśmy tego, że Niemcy nakryli nas na działalności nielegalnej. To duża zasługa miejscowej ludności. Duża zasługa, że przyjmowali i że nie zdradzili wobec Niemców, że ci partyzanci, że mogłyśmy rozmieścić tych partyzantów, no bo mogły się rodziny nie zgadzać, prawda, na przyjęcie. Jednym słowem była ta solidarność, ogromna solidarność zarówno w czasie powstania, jak i w czasie całej okupacji, taka solidarność narodowa można powiedzieć. Co by tu jeszcze dodać. Znaczy, na czym polegała moja działalność. Moja działalność polegała w pierwszym okresie po przyjeździe do wsi Dzierzgów, gdzie właśnie założyłyśmy ten szpital, można powiedzieć polowy szpital, można tak go określić, bo to prymitywne warunki, na takich zwykłych łóżkach, na siennikach, więc oprócz tego po krótkiej takiej działalności właśnie konkretnie w tym szpitalu byłam skierowana do nauki, żebym uczyła, przygotowywała dziewczęta wiejskie do posługi sanitarnej. Więc miałam przy sobie, nie wiem jakim cudem zdobytą, skąd u mnie ta książka się znalazła, ale „Podoficer sanitarny”, była taka książka, „Podoficer sanitarny”. Ja na podstawie tej książki, no i własnej wiedzy sanitarnej, no bo nabyłam zarówno od strony zarówno praktycznej jak i teoretycznej, no uczyłam te dziewczęta, uczyłam te dziewczęta. I wtedy zamieszkałam, gdy właśnie prowadziłam to szkolenie, to zamieszkałam w pałacu hrabiny Morsztynowej. Mieścił się w pobliżu wsi Dzierzgów ten majątek hrabiów Morsztynów. Tam cały pałac był oddany właśnie dla chorych i rannych z Warszawy. Tak że wszystkie sale pałacowe to były sienniki jeden obok drugiego, sienniki jeden obok drugiego, i leżeli chorzy, ranni, i hrabina, no i oczywiście personel fachowy, bo zarówno nasz szpital miał chirurga, jak i tutaj była też fachowa obsługa częściowo. Jednym słowem właśnie hrabina bardzo, syn był w partyzantce młody hrabia, natomiast hrabianka była też, udzielała się jako sanitariuszka. No i mnie dali spanie razem z hrabiną i hrabianką, gdzie? W łazience. Łazienka, no ale łazienka pałacowa, to była łazienka luksusowa, luksusowo wyposażona w lustra, w rozmaite eleganckie umywalki i tak dalej, i tak dalej. No i my w tej eleganckiej łazience we trzy nocowałyśmy.AP: A jakim człowiekiem była hrabina?JS: Słucham?AP: Jakim człowiekiem była hrabina?JS: Hrabina? No bardzo przystępna, bardzo taka, no najlepszy dowód, że udostępniła cały pałac, przecież ona ryzykowała, ona ryzykowała też bardzo, tym bardziej, że też w budynkach przypałacowych mieściła się, proszę sobie wyobrazić, ni mniej ni więcej, partyzanci, którzy tworzyli oddział kawalerii. Kawalerii na koniach normalnie, tak, ubrani w stroje ułańskie i pamiętam jak dziś, rano był taki capstrzyk można powiedzieć, taka zbiórka, i ćwiczenia na koniach, na koniach, to wszystko w lasach kieleckich było możliwe, tak. (6; 00:10:00) Gdy patrzyłam na tych ułanów z chorągiewkami w ręku, to po prostu oczom się nie chciało wierzyć. Zapominało się, że to okupacja, tam Polska żyła, tam Polska żyła. Tak że to było niesamowite, że przecież tuż Niemcy.AP: I Niemcy nigdy nie, nie…?JS: No, skąd brali się ranni? No walki, walki z powstańcami. AP: Ale czy do samego pałacu nie…?JS: Nie, widocznie pałac był na tych samych warunkach zarejestrowany, co nasz szpital, że znaczy, to jest punkt Czerwonego Krzyża. Prawdopodobnie to tak brzmiało. To rzeczywiście w znacznej mierze to było zgodne z prawdą, dlatego że to byli ludzie z Warszawy chorzy, ranni, owszem. To było w znacznej mierze, ale niezależnie od tego zarówno nasz ten szpitalik w Dzierzgowie jak i tutaj w pałacu partyzanci mieli oparcie, mieli pomoc w razie potrzeby. To tego już się nie rejestrowało oczywiście.AP: A hrabia w tym czasie był obecny czy nie?JS: Nie. Nie spotkałam i przyznam się, że jakoś nie zapamiętałam, no prawdopodobnie hrabina coś mówiła, co z hrabią się dzieje, czy może jest zagranicą, ale przyznam się, że po prostu ja jakoś się tym nie zainteresowałam. Natomiast przychodził co pewien czas młody hrabia, który był w partyzantce, w lasach kieleckich, walczył, co pewien czas przychodził, siadał do pianina, grał bardzo ładnie, no i potem żegnał się i znowu do lasu. Hrabianka właśnie pracowała jako sanitariuszka dla tych chorych i rannych w pałacu, w pałacu głównie, tak. No a ja właśnie miałam zadanie uczenia dziewcząt ze wsi, które przygotowywałam do pracy jako sanitariuszki. No więc ćwiczyłyśmy, no było takie śmieszne trochę wydarzenie, bo gdy maszerowałyśmy przez wieś, ja prowadziłam ten oddział sanitarny, to za nami biegły dzieciaki wiejskie i krzyczały – Dziurawe wojsko! Dziurawe wojsko! [śmiech]. Więc tak, to był taki śmieszny epizod, śmieszny epizod. No ale poza tym, znaczy po pobycie w tym pałacu byłam skierowana z kolei do innej wsi i znowu tam prowadziłam szkolenie, bo to były takie krótkie kursy, takie dwutygodniowe krótkie kursy, tak. A w listopadzie już przyjechała po mnie mama, bo ja dawałam wszędzie znać, gdzie ja jestem, przede wszystkim do mojej babci dałam znać do Poznania no i babcia mamę zawiadomiła i mama przyjechała po mnie. No i w listopadzie…AP: Jak wyglądało spotkanie po tak długim czasie?JS: No tak, no tak, no mój Boże, obie byłyśmy bardzo wzruszone, bardzo wzruszone, że w ogóle przeżyłyśmy, że w ogóle przeżyłyśmy. Tak. No i z mamą wróciłam już tutaj. Wuj mój, znaczy rodzony brat mojej mamy administrował majątkiem podwarszawskim Usynów, bo teraz to jest dzielnica Usynów, a to był majątek podwarszawski Usynów. Była szkoła ogrodnicza i przy szkole jednocześnie, znaczy takie pole, można powiedzieć, doświadczalne dla nauki właśnie, dla tych, którzy się uczyli w tej szkole ogrodniczej, żeby mogli odbywać praktyki jednocześnie. I mój wuj właśnie wykładał w tej szkole ogrodniczej te praktyki, właśnie kierował tymi praktykami. I my tam w tym majątku Usynów, właśnie mama ze mną wróciła z tych lasów kieleckich. I tam nas zastało wyzwolenie. Na lasy kieleckie, gdzie była partyzantka, samoloty alianckie zrzucały przede wszystkim nie tylko żywność i opatrunki, ale dolary. Dolary, tak że na przykład gospodarze, u których ja byłam zakwaterowana czasowo, zanim zamieszkałam w pałacu z hrabiną, to mieszkałam właśnie u gospodarzy w Dzierzgowie, we wsi Dzierzgów. I ci gospodarze zajmowali się produkcją kiełbas różnego rodzaju, wędlin, ale głównie kiełbas, kaszanek. I po te kiełbasy i kaszanki przychodzili partyzanci, płacili dolarami. Płacili dolarami, tak że bardzo chętnie nasi gospodarze sprzedawali te kiełbasy. Ja musiałam wstawać o trzeciej rano, żeby brać udział w produkcji, żeby brać udział w produkcji, tak że to była orka, to była orka, tak. A w dzień w szpitaliku, w dzień w szpitaliku, no a rano w godzinach nocnych właśnie przy produkcji trzeba było pomagać, przy produkcji tych kiełbas. AP: A co jeszcze znajdowało się w zrzutach? Co jeszcze było w zrzutach?JS: Trudno mi powiedzieć, bo ja bezpośredniej styczności z tym nie miałam, ja tylko wiem tyle, że te zrzuty były i z tych zrzutów, tak jak przypuszczam, hrabina właśnie mogła utrzymywać te tłumy. Przecież to były tłumy ludzi w pałacu, rannych i chorych. I na pewno, znaczy nasi Polacy zagranicą wiedzieli o tych punktach, prawda. I przypuszczam, że właśnie te zrzuty umożliwiały nabywanie żywności, nabywanie, tak jak partyzanci płacili naszym tym gospodarzom, u których mieszkałam, płacili normalnie dolarami. Natomiast jak przychodzili partyzanci AL, bo i ci byli, AL też było w lasach kieleckich, Armia Ludowa, to płacili rublami. A rubel stał niżej [śmiech]. (6; 00:20:00) Tak że partyzanci AK mieli przewagę, mieli przewagę, tak, no ale gospodarze oczywiście sprzedawali i jednym i drugim bez większego problemu, ale takie ciekawostki, prawda, były, tak, że AL miało też swoje, chyba też zrzuty, bo nie wiem, jaką drogą by mogli utrzymywać, ale w każdym razie wiem, że płacili rublami. Natomiast partyzanci AK płacili dolarami.
    </section>
</article>