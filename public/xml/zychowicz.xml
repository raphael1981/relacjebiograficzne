<?xml version='1.0'?>
<article>
    <section>
        <time>0</time><span style="font-weight: bold;"> Archiwum Historii Mówionej, spotkanie 8 lutego 2007 z Panem Juliuszem Zychowiczem w Krakowie. Nagrywał będzie Dominik Czapigo. </span>
    </section>
    <section>
        <time>10</time><span style="font-weight: bold;">Dominik Czapigo: Panie Juliuszu, proszę opowiedzieć mi historię swojego życia.</span> Juliusz Zychowicz: Urodziłem się 14 lutego 1924 roku, w Zagórzu koło Dąbrowy Górniczej. Czas i miejsce jest dosyć istotne. No, czas, niewiele lat poza kończeniu I wojny światowej, jeszcze mniej lat po wielkiej zawierusze finansowej, zanim Grabski wprowadził reformę finansów. Stąd pamiętam jeszcze tłupy takich wielkich banknotów opiewających na miliony, czy wręcz miliardy marek polskich, które leżały jako makulatura po prostu. Miejsce, Zagłębie Dąbrowskie, szczególny teren, bo należący do terenu byłej Kongresówki, a jednocześnie dosyć różniący się od niej swoją strukturą ekonomiczną. Pod tym względem był bardzo zbliżony do Śląska, stąd to Zagłębie Dąbrowskie. Ludność mojej miejscowości, a miejscowość Zagórze, mniej więcej 7 tysięcy mieszkańców... Trudno było to nazwać wsią, ze względu na rozmiar i ze względu na charakter zatrudnienia mieszkańców. Nazywało się to wtedy osadą fabryczną.
    </section>
    <section>
        <time>120</time>Takich osad szereg w tym rejonie było, większość z nich w tej chwili znikła, bo została włączona w ramy administracyjne otaczających dużych miast. Otaczające duże miasta to były trzy zasadniczo, Sosnowiec największy, Będzin i Dąbrowa Górnicza. Zagórze leżało... Leży, w tej chwili jest to Sosnowiec już, tak pośrodku między nimi mniej więcej. Urodziłem się w rodzinie organisty miejscowego. Ojciec był organistą w tym jednym miejscu przez 61 lat, od 1909, do 1970, kiedy przyjechał już do Krakowa. Tutaj kupili sobie rodzice mieszkanie. Pochodził z Miechowa, to było zresztą dość charakterystyczne, potem może jeszcze wrócę. Tak, że moje dzieciństwo i młodość do końca wojny upływały, by tak rzec, w cieniu kościoła miejscowego. I to też stanowi trochę perspektywę, przez którą mogę widzieć tamte czasy do końca wojny, czyli do skończonego 21 roku życia. Rodzice należeli do kręgu takiej miejscowej inteligencji, półinteligencji, zaprzyjaźnieni z niektórymi księżmi, którzy się zmieniali oczywiście. Tam po kilku zawsze wikarych, z jednymi stosunki były bardziej przyjazne, z innymi pobieżne.
    </section>
    <section>
        <time>245</time>Organista był jednocześnie sekretarzem parafialnym, to znaczy prowadził całą kancelarię parafialną. Księża tym się zwykle nie zajmowali, na tym się zresztą nie znali. Podpisywali tylko metryki, które ojciec wystawiał. W tej kancelarii pracowała zresztą też moja mama. Więc jak mówię, to był taki krąg trochę towarzyski. niektórzy księża wchodzili w to, byli bywalcami domu, kierownicy dwóch szkół. Były dwie szkoły, wtedy były szkoły oddzielne, męska i żeńska. Potem jakiś lekarz, jakiś... Kilkoro ludzi tego typu. Mieszkańcy byli zatrudnieni przede wszystkim w miejscowej kopalni i kilku kopalniach okolicznych. Ośrodkiem takiego życia kulturalnego właściwie to był właśnie mniej więcej kościół, kręgi kościelne. Chór, który z zamiłowaniem prowadził mój ojciec, występował przy różnych okazjach narodowych, nie mówiąc już o kościelnych. Ten chór był jednocześnie taką ekipą, trupą teatralną, która grała z wielkim powodzeniem. Tak, że to życie kulturalne w znacznej mierze koncentrowało się tam. Życie kulturalno-społeczne, powiedziałbym. Bo silnie rozbudowane organizacje kościelne...
    </section>
    <section>
        <time>369</time>Istniało wtedy stowarzyszenie młodzieży męskiej katolickiej, stowarzyszenie młodzieży żeńskiej katolickiej, kobiet. Moja matka była bardzo aktywna w stowarzyszeniu pań wincentek, stowarzyszenie charytatywne bardzo żywo działające. Ludność, jak mówiłem, zatrudniona głównie... To były wyjątki zupełne takich rdzennych zagórzan, którzy mieli jakieś tam parę hektarów jeszcze ziemi. Ale to były takie rodzynki zupełnie. Większość tej ludności napłynęła na przełomie XIX i XX wieku z rejonu głównie południowej Kielecczyzny, tak po Kielce, wtedy kiedy na miejscu zaczął się bardzo żywo rozwijać przemysł kopalniany. To była fala z tych ubogich terenów południowej Kielecczyzny i Kongresówki zarazem, a z drugiej strony napływ sił fachowych ze Śląska. Tam ten przemysł istniał znacznie dawniej już i właściciele, przedsiębiorcy, sprowadzali siły fachowe, sztygarów itd. Wtedy termin inżynier górniczy właściwie nie istniał. Sztygar to była wysoka funkcja, dzisiejszy dyrektor kopalni nazywał się zawiadowcą kopalni.
    </section>
    <section>
        <time>481</time>Tak, że tu nastąpiło takie zderzenie, oczywiście z przewagą liczebna znaczną tych niewykwalifikowanych robotników, którzy zamieniali się potem w fachowych już górników. Trochę tak na uboczu mojej świadomości, przez cały ten czas przed wojną istniały napięcia społeczne. Jak dowiedziałem się potem z podręczników, historii w ogóle, to było czerwone Zagłębie. Do mnie to mało docierało zasadniczo, te napięcia, bo jak mówię, tkwiłem w tej otoczce około kościelnej. Ale czasami to się pojawiało np. przy atmosferze napięcia 1 Maja, kiedy na drutach telegraficznych np. widziałem czerwone jakieś zarzucone płachty, wyraźne ślady działalności komunistów. I jeszcze jedno, co utkwiło mi w pamięci – wszystkie pogrzeby mianowicie przechodziły przed oknami mojego domu. Charakterystyczne były właśnie takie pogrzeby komunistyczne, oczywiście bez księdza. Czerwony sztandar szedł, a za tym pogrzebem oddział konnej policji w takich groźnych hełmach. Hełmach, które...
    </section>
    <section>
        <time>590</time>To były widocznie specyficzne hełmy policyjne, bo to nie były hełmy wojskowe. Przypominały mi późniejsze hełmy wojska austriackiego, głębokie, groźne. Wszystko to posuwało się na cmentarz. Policja zatrzymywała się – to już z opowieści wiem – przed murem cmentarnym. Spokojnie czekała, przemówienia, dopóki uczestnicy nie zaczęli wznosić okrzyków antypaństwowych. Czy to wszystko ważne, istotne? <span style="font-weight: bold;">Ważne.</span> Wtedy policja ruszała do szturmu i następowało rozpędzanie tych ludzi, bardzo brutalne, po okolicznych... Tam były jakieś wyrobiska po wapniu, czy coś takiego, i tam się oni rozbiegali. Policja pędziła, waliła pałkami, chwytała, nie oglądając się kto co. I zapadały zupełnie drakońskie wyroki sądowe, wieloletnie wyroki. Pamiętam, że moja matka cudem uratowała jakiegoś przypadkowo chwyconego znajomego, który rzeczywiście nie miał z tym nic wspólnego, i który też byłby pewnie skazany. Więc coś takiego było. To napięcie nasiliło się na przełomie lat dwudziestych i trzydziestych, początek trzydziestych, kiedy zaczął się kryzys ekonomiczny i postępujące bezrobocie.
    </section>
    <section>
        <time>718</time>W domu dominowała matka, jeżeli chodzi o stosunki zewnętrzne, kontakty z ludźmi i tak dalej. Ojciec był zamknięty w sobie. Był zamiłowanym organistą, w zamkniętej kancelarii pracował, jego kontakty z otoczeniem były minimalne dosyć. Pamiętam to napięcie, kiedy... To dochodziło do mnie poprzez członków chóru zwłaszcza, bo to byli miejscowi, ludzie też pracujący w kopalniach, fabrykach, kiedy przechodziły na trzydniówki. Po prostu żeby uniknąć zwalniania ludzi, kopalnia ograniczała ilość dni w tygodniu pracy. A potem na dwie dniówki, to była już właściwie granica jakiejś nędzy, zagrożenia. To były nędzne grosze przecież. Kobiety z reguły nie pracowały i ci ludzie utrzymywali całe rodziny. Pamiętam też w pewnym momencie strajk na kopalni Klimontów. Klimontów to była sąsiednia taka osada fabryczna właśnie, w tej chwili też do Sosnowca należy, o ile wiem. Strajk okupacyjny na dole i te wiadomości, które dochodziły. Nie byłem tam sam, ale ciągle w domu przewijało się to, jak tam te rodziny, żony czekają, a ci na dole głodują.
    </section>
    <section>
        <time>818</time>No i jakoś dopiero – też pamiętam, nie wiem dlaczego, są takie przebłyski szczegółów zupełnie nieważnych – że przyjechał wojewoda kielecki. Bo to było województwo kieleckie, Nazywał się Paciorkowski, też nie wiem dlaczego pamiętam takie coś. I jakoś ten strajk się rozwiązał. Stopień ubóstwa można zilustrować przez taki fakt, że do tłuczenia kamieni na ziemi... Po co tłuczenia? Oczywiście o drogach asfaltowych się nie śniło, pamiętam, że w Będzinie zobaczyłem po raz pierwszy drogę klinkierową, to było coś takiego bardzo dziwnego. O asfalcie nikt nie marzył. Drogi były z ugniatanego, utłuczonego wapienia. I przy tych drogach leżały takie sterty kamienia wapiennego i ludzie z młotkiem przy tym siedzieli i tłukli na drobne te, które potem walec rozjeżdżał. Otóż pamiętam, że do zatrudnienia przy takim tłuczeniu kamienia to była potrzebna np. protekcja ze strony mojego ojca. U tych, którzy to załatwiali, kierowali tym. Moje wspomnienia poprzez cały okres szkoły powszechnej – tak się ona nazywała, nie podstawowa, jak wiadomo – są niesłychanie wyrywkowe. Właściwie to gdzieś tak zanikło z mojej pamięci.
    </section>
    <section>
        <time>940</time>Pamiętam spór mojej matki z kierownikiem szkoły – kierownik był, nie dyrektor – męskiej, który nie chciał mnie przyjąć do drugiego oddziału. To się nazywało oddział, nie klasa, w szkole powszechnej. A ja już przedtem pobierałem nauki od takiej nauczycielki, która świeżo przyjechała, jakaś młoda dziewczyna, ze Starego Sącza, pamiętam, pochodziła. Ona w pewnym momencie przyszła do naszego domu poprosić, czy nie mogłaby ćwiczyć na fortepianie, bo się dowiedziała, że tutaj jest fortepian. W zamian za to uczyła mnie. Od 6 lat uczyła mnie i mama chciała mnie potem dać do drugiego oddziału. Kierownik się nie godził, więc ona się obraziła na niego i poszedłem do szkoły żeńskiej, z której kierowniczką też była zaprzyjaźniona. I pamiętam, że nic mnie to jakoś... Nie urażało mojej ambicji. Siedziałem z jakąś dziewczyną imieniem Weronka. To trwało przez ten rok, a potem już doszło do pogodzenia i potem wróciłem do trzeciego oddziału w szkole męskiej. Ten fragment akurat pamiętam. Ważne to? <span style="font-weight: bold;">Ważne.</span>
    </section>
    <section>
        <time>1030</time>No, w szkole był rygor dosyć mocny. Ja byłem troszeczkę zagrożony swoją pozycją społeczną wobec innych uczniów, pochodzących z tych ubogich rodzin, znaczy jakoś tak wyżej. W związku z tym mogłem liczyć na jakieś względy nawet u nauczycieli. Pamiętam, że kiedy, przy sprawdzaniu jakiegoś zadania szkolnego, którego nikt zdaje się nie zrobił, to nauczyciel obchodził... A kary polegały na tym, że piórnikiem waliło się w łapę. Albo gumą, jak kto miał. I widziałem, że on tak zręcznie omija mnie przy tym. Wobec tego, pamiętam taki odruch męstwa – zgłosiłem się, że ja też nie mam i też dostałem. Ale jak mówię, z tej całej szkoły powszechnej moje wspomnienia są bardzo ubogie. W roku 1936, po ukończeniu sześciu oddziałów szkoły powszechnej, ci którzy wybierali się na dalszą naukę, poprzestawali na sześciu oddziałach. Zdałem chlubnie do gimnazjum imienia Waleriana Łukasińskiego w Dąbrowie Górniczej. Odległość od mojego domu do szkoły wynosiła około 3 km. Żadnej komunikacji, autobusu, niczego takiego nie było.
    </section>
    <section>
        <time>1154</time>To znaczy, do jakiegoś środka komunikacji docierało się z tych trzech głównych miejsc, Sosnowca, Będzina, albo Dąbrowy. Najczęstszy kontakt był z Dąbrową. Tak, że trzeba by chodzić piechotą, wobec czego moi rodzice załatwili mi stancję w Dąbrowie Górniczej, gdzie mieszkałem przez pierwszy rok nauki. W nauce nie byłem orłem, bynajmniej. W pierwszej klasie chyba na półrocze miałem dwóję z matematyki i z gimnastyki. Ale ta szkoła, jak porównuję z dzisiejszymi, to gimnazjum... Jak słyszę co się dzieje w szkole moich wnuczek, wnuków, to była szkoła, rzeczywiście. To byli nauczyciele z prawdziwego zdarzenia. Zresztą to wiadomo, nie muszę o tym mówić. Niejeden nauczyciel gimnazjalny był jednocześnie profesorem uniwersytetu, i ta nauka w gimnazjum nie była niczym hańbiącym. Tutaj taka smutna refleksja nad tym, jak zjeżdżamy pod pewnymi względami. Myślę, ze proces demokratyzacji powojennej – który zresztą był czymś chwalebnym, skądinąd – przyczynił się też do duchowej pauperyzacji tego o czym pan pisze, inteligencji.
    </section>
    <section>
        <time>1270</time>Jak mówiłem, żyłem w kręgu kościoła. To też były ciekawe obserwacje, które każą mi dziękować Opatrzności niesłychanie serdecznie, że doczekałem Kościoła dzisiejszego, posoborowego. Jak sobie wyobrażę, że gdyby trwał ten Kościół, to proces laicyzacji postępowałby chyba znacznie szybciej. Choćby coś takiego, jak nieusuwalność proboszcza do końca jego życia, dopóki on sam nie chciał ustąpić. Pierwszym proboszczem, którego pamiętam, to był... A, jeszcze jeden. W 1930 roku miał miejsce wypadek, któremu uległ pierwszy proboszcz. Którego właściwie optycznie prawie nie pamiętam. Proboszcz to była bardzo ważna postać. A już nie mówię o biskupie. Biskup ówczesny, w porównaniu z dzisiejszym... Przeżyłem parę takich wizytacji biskupich. To była diecezja częstochowska, w tej chwili jest sosnowiecka. Rzecz szczególna, że urodziłem się w diecezji kieleckiej, mieszkając w tym samym miejscu spędziłem młodość w diecezji częstochowskiej, a gdybym tam dalej mieszkał, byłbym w diecezji sosnowieckiej.
    </section>
    <section>
        <time>1376</time>Otóż taka wizyta biskupa to był wielki jubel dla całej parafii. Dla całej miejscowości właściwie. To było coś Przyklękało się, całowało się w pierścień. W ogóle to była postać jakaś taka niedosiężna, daleka, w porównaniu z dzisiejszym tym, czym jest biskup w odbiorze społecznym. Otóż do 1930 roku proboszczem był niejaki ksiądz Zamojski, ale to nie z tych Zamoyskich. Zupełnie nie z tych, przez „j” i gdzieś z Kielecczyzny pochodził. On sobie sprawił samochód. Samochód w końcu lat dwudziestych to było coś, może pan sobie wyobrazić. Tym samochodem powinien ktoś kierować, wobec tego on posłał na kurs swojego woźnicę dotychczasowego. Ten woźnica ten kurs zrobił, ale tak... Pamiętam ten obrazek. Z mojego domu okna... To był dom, w którym mieściło się mieszkanie organisty i kancelaria parafialna. Przed domem było takie wzniesienie lekkie, o dwa metry, czy coś. I w pewnym momencie na brzegu tego wzniesienia stoi to auto. Auta miały wtedy kształt prostokątny. Leży na plecach jak gdyby to auto. W środku siedzi ów kierowca, były stangret. Ludzie biegną, a on drżącymi wargami szepce: - <span style="font-style: italic;">Ooobraca się jeszcze? </span>
    </section>
    <section>
        <time>1503</time>No więc może to zdarzenie sprawiło, że proboszcz zatrudnił fachowego jakiegoś młodego kierowcę. W 1930 roku na przejeździe kolejowym koło Maczek, więc okolica, wpadli pod nadjeżdżający pociąg towarowy. I to tak, że lokomotywa pchała wstecz cały szereg wagonów towarowych. Wpadli pod ten pociąg, który ich obracał, ostatni wagon wziął ich pod koła i przez kilkadziesiąt metrów pchał. Zginął na miejscu proboszcz, wikary, który jechał, siostrzenica proboszcza i ten kierowca. Ocalał pies, szpic biały, który wyskoczył przez okno. Ja pamiętam to wrażenie, że ten pies siedział potem pod drzwiami, kiedy oni leżeli w trumnach na plebanii. I wnet potem zdechł. Pewnie był pokiereszowany jakoś, ale to takie wrażenie sprawiało na wszystkich, jakby ten pies z ludzką duszą nad tym biadał, nie mógł tego przeżyć. Przyszedł niejaki ksiądz Senko, człowiek... Czy to ważne wszystko? <span style="font-weight: bold;">Tak, tak.</span> Ksiądz, który przeszedł 10 lat Syberii, niesłychanie tam zasłużony, zdaje się, zbudował bodajże dwa kościoły.
    </section>
    <section>
        <time>1622</time>Widziałem takie jego albumy oprawne w skórę reniferową. Ba, potem odziedziczyłem XVI-tomowy Brockhaus, słownik, po nim, który jeszcze dzisiaj mam i który mi służy z wielkim pożytkiem. Ale ten ksiądz po wojnie był na takiej wiejskiej parafii w dalszej części Zagłębia i tam po prostu schamiał, w stosunku z tymi ludźmi miejscowymi. I przeniósł to do środowiska, które było jednak troszeczkę innym środowiskiem. Jako ilustracja jego podejścia pasterskiego niech posłuży następująca opowieść. Kiedyś przychodzi jakaś para na zapowiedzi i panna młoda, jakaś mizerna dosyć, więc jego odzywki w rodzaju: - <span style="font-style: italic;">Co se to bieresz? Suchotnice se bierzesz? Za dwa miesiące ci umrze.</span> To było przyjęcie. Dlatego mówię, że dziękuję niesłychanie Bogu, że dożyłem kościoła posoborowego. Ten ksiądz był w okresie mojej już takiej większej świadomości, od 1930 roku do wojny. Pierwszej niedzieli wojny, to znaczy 3 września 1939 roku wyjechał, podobno do Kielc. Miał tam kamienicę kupioną.
    </section>
    <section>
        <time>1730</time>W drugą niedzielę wrócił, a w następną niedzielę został zastrzelony przez bandytów, którzy jakoś weszli przez okno na plebanię. On stanął w swojej sypialni przy drzwiach, prawdopodobnie doszło do jakiejś wymiany zdań. Oni strzelili, trafili go w gardło. I potem, pamiętam, z drugiej strony przez okno taka struga krwi spływająca aż do ziemi. Mówię o tym, bo to kolejny los miejscowego proboszcza. Tamten zginął w ten sposób, ten tak. Niemcy, którzy już mieli jakiś posterunek – to była trzecia niedziela wojny – przyszli wezwani. - <span style="font-style: italic;">No, to powiedzcie kto, dajcie, to ich zastrzelimy</span>. Ale to było tak jak zwykle w takich momentach, ujawniają się bandyckie elementy rozmaite. Przy okazji od razu los trzeciego, następnego proboszcza, który przeżył wojnę, a po wojnie maruderzy jacyś sowieccy napadli na plebanię. On upadł, umarł bodajże na serce przy nich. Tak, że... <span style="font-weight: bold;">Nieszczęśliwa plebania.</span> Nieszczęśliwa jakaś plebania. Trzech z rzędu. Ale to był skok do przodu. Od drugiej klasy już gimnazjum stancja się skończyła, jeździłem na rowerze. W lecie na rowerze, w zimie trzeba było chodzić dosyć daleko.
    </section>
    <section>
        <time>1855</time>Postępów szczególnych nie czyniłem w szkole. Niemiecki bardzo marnie mi szedł, francuski jeszcze gorzej. To był nadobowiązkowy, zdaje się. Poszedłem w 1936 roku, wobec tego w 1939 skończyłem trzecią klasę. Za rok miała być mała matura. Coś może opowiem o tym, jak odbierałem świat zewnętrzny. Wydaje mi się, że w tym okresie właśnie, który pamiętam, było bez porównania większe poczucie państwowości. W każdym razie w tym moim środowisku. Państwo to było coś. No, to było związane z tym, że ono niedawno przecież wróciło. Pamiętam, w domu była taka wielka księga dziesięciolecia Polski, Polski odrodzonej. Szacunek z tym związany też dla władz państwowych. O panu prezydencie mówiło się nie inaczej, niż Pan Prezydent. Nie wyobrażam sobie, żeby coś takiego jak dzisiaj, to co się mówi o prezydentach kolejnych, żeby to było możliwe. Było coś, co rzeczywiście można było nazwać słowem patriotyzm. Naturalnie on w różnych warstwach różnie się przejawiał.
    </section>
    <section>
        <time>1961</time>Tam ci komuniści, którzy byli na obrzeżu mojej świadomości, jak wspomniałem, ale którzy byli i których było niemało, jak się potem okazało, zapewne inaczej to widzieli. Ale wszystkie inne kierunki polityczne były jednoznacznie propaństwowe, w różnych odcieniach naturalnie. Na pewno bardzo krytyczne niektóre wobec tego, co było. Oczywiście atmosfery tuż pomajowej nie pamiętam, ale Piłsudski cieszył się bardzo powszechnym szacunkiem. Tak jak dzisiaj sobie wyobrażam, byłbym zapewne jego przeciwnikiem. Ale wtedy był on dla mnie idolem całkowicie. Pamiętam, jak moja matka płakała 12 maja 1935 roku na wieść o tym, szczerze płakała Legionowe tradycje były w rodzinie, brat ojca, legionista II Brygady, zginął potem gdzieś w którymś z tych obozów. Albo w Katyniu, albo w Ostaszkowie, albo gdzieś, bo był na wschodzie, zaginął. Brat matki, też legionista, stracił w czasie I wojny obie stopy gdzieś dotąd. W czasie II wojny zgłosił się do wojska w stopniu majora, przeszedł szlak bojowy. Był na Syberii, potem w Palestynie w Armii Andersa, bez tych nóg.
    </section>
    <section>
        <time>2102</time>Powstanie Styczniowe było czymś niedalekim psychicznie. Bo ja jeszcze widziałem powstańca jakiegoś, przynajmniej jednego, na ulicach Zagórza. Było wyraźne uprzywilejowanie legionistów, piłsudczyków. Ci byli legioniści dostawali takie licencje na prowadzenie sklepów monopolowych, zdaje się, i tytoniowych. Wiem, że wójt zagórski wieloletni właśnie do takich należał – były legionista i jednocześnie miał koncesję. Koncesja się to nazywało. Tak że... W każdym razie w kręgu tej mojej warstwy społecznej było wyraźne zaangażowanie propaństwowe i patriotyczne, powiedziałbym jednak. Uroczystości wszystkie narodowe dla mnie też dużo znaczyły bardzo. Właściwie to było w połączeniu z kościołem. Ba, ten proboszcz, o którym mówiłem, ksiądz Senko, ten co z Syberii, postanowił zbudować pomnik żołnierza naprzeciw kościoła. Taki skwer był należący do kościoła, więc zamówił gdzieś... Betonowy, zdaje się, żołnierz, troszeczkę mniejszy niż naturalnej postaci. Proboszcz zwrócił się do dowódcy pułku artylerii lekkiej, który stacjonował w Będzinie, żeby przysłał armatę do tego pomnika.
    </section>
    <section>
        <time>2228</time>Więc armaty nie dostał, dostał parę karabinów starych jakichś. Jeden z tych karabinów, pamiętam taką scenę... Grób Pański w wielkim tygodniu to była ogromna impreza, że tak powiem. Bo kościół składał się z kościoła starego, który potem stanowił jak gdyby kruchtę dla nowego kościoła wybudowanego. I cały ten kościół stary to był Grób Pański, niesłychanie uroczyście ubrany. Oczywiście była straż pożarna. I pamiętam ten widok, jak ksiądz proboszcz taszczy – a to był człowiek niewielkiego wzrostu – taszczy te dwa karabiny do zakrystii ze sobą i każe strażakom to wziąć, żeby trzymali te karabiny. Oni się coś opierali, zdaje się, że do strażaków karabiny... Nie pamiętam, jak się skończyło, ale pamiętam, jak on je taszczył za lufy, te karabiny. Wreszcie jeden z karabinów dostał ten żołnierz z cementu. Mniejszy ? [38:27] karabin z bagnetem jeszcze na tym. Niemców, kiedy przyszli, tak to ubawiło, że nawet nie rozwalili tego pomnika, tylko kazali tego żołnierza z karabinem pochować na cmentarzu. <span style="font-weight: bold;">Naprawdę?</span> Tak. <span style="font-weight: bold;">Tak w ziemi? </span>Tak.
    </section>
    <section>
        <time>2329</time>Mieli poczucie humoru widocznie. No więc tak, ten nastrój potem narastał naturalnie, kiedy zbliżał się 1939 rok. Pierwsze takie jakieś mocarstwowe odruchy Polski budziły entuzjazm. Zajęcie Zaolzia. Pamiętam słowa gen. Bortnowskiego: - <span style="font-style: italic;">Maszerować!</span> – kiedy wysyłał oddziały. Takie słowa, maszerować na Zaolzie. No, popularne hasło „Wodzu, prowadź na Kowno!”, kiedy ultimatum wobec Litwy... To wszystko cieszyło się absolutnym poparciem. Sprawa żydowska. Będzin był uważany za jedną ze stolic żydowskich w Polsce, tam było chyba 80 procent ludności żydowskiej. W Sosnowcu to była taka znana ulica Modrzejowska, przypominająca zupełnie targ na Bliskim Wschodzie jakiś. I tutaj pewne elementy, które jeśli nie usprawiedliwiały, to jakoś pozwalały zrozumieć antysemityzm przedwojenny, który niewątpliwie był bardzo... To był taki antysemityzm endemiczny, bym powiedział. On nie był agresywny specjalnie. To była świadomość, z jednej strony zupełnej obcości wobec tej masy Żydów chałaciarskich, tej biedoty żydowskiej.
    </section>
    <section>
        <time>2457</time>To był oddzielny świat, z jednej strony. Z drugiej strony, poczucie zagrożenia ekonomicznego wobec nadreprezentacji Żydów w pewnych zawodach: lekarze, adwokaci itd. Pamiętam, że chodziłem do dentysty do Dąbrowy, który się nazywał Akselrot, co budziło mój straszliwy opór. Jak to, Żyd? A mama przekonywała mnie, że to nie jest Żyd, coś tam wymyślała, żeby mnie uspokoić. W samym Zagórzu w ogóle nie było Żydów, tak że na miejscu ten problem nie istniał. Natomiast pamiętam, kiedy się szło do Sosnowca, właśnie na tą ulicę Modrzejowską... Dlaczegośmy... Widocznie tam jednak coś warto było kupić. Czuł się człowiek, powiadam, jak na bazarze bliskowschodnim. Ze wszystkich stron ulica obstawiona straganami, jakimiś takimi ubogimi dosyć. Żydzi w chałatach, w jarmułkach, w przeciwieństwie do Krakowa, gdzie mieli takie lisie czapy. Tam były jarmułki, takie okrągłe... Wie pan, co to jest jarmułka? Nie muszę panu mówić. Ciągnęli za marynarkę, za płaszcz, zachęcając do swojego towaru i podając cenę.
    </section>
    <section>
        <time>2550</time>Po solidnym targu można było kupić – nie przesadzam, zdaje się – za 10 procent tej pierwszej ceny. <span style="font-weight: bold;">A, to rzeczywiście bliskowschodnie.</span> Tak. To oczywiście przyczyniało się do tego, że Żyd – szachraj. Do takiego przekonania opartego jakby, no... A z drugiej strony to zagrożenie właśnie, przez to, że Żydzi adwokaci, lekarze, wszędzie w tych zawodach. To nie miało, jak mówię, charakteru agresywnego, ale to odbiło się potem na stosunku do Żydów w czasie wojny. To ten słynny artykuł Błońskiego, „Biedni Polacy patrzą na getto”. Można wyskoczyć do przodu trochę? Getto dla Żydów zagłębiowskich było zorganizowane na krańcu Sosnowca, właśnie na Środuli, jakieś dwa kilometry od mojego domu. Tak, że ja słyszałem świst kul w czasie likwidacji tego getta. Dosłownie świst przelatujących... Ale ponieważ do był taki pagórkowaty teren, więc jakoś nie było lęku, wiadomo, że te kule lecą wysoko. I to poczucie, że to nie jest nasza sprawa. Szkoda oczywiście, że tam ludzie giną, ale to nie jest nasza sprawa. Wyobrażam sobie, gdyby to Polacy byli tam zamknięci, zupełnie inaczej by się do tego odnosiło.
    </section>
    <section>
        <time>2669</time>No i tak przyszedł ten wrzesień 1939 roku. W tej chwili nic... Staniemy na chwileczkę? Nie, p<span style="font-weight: bold;">roszę spokojnie. Powiedział pan o szkole. Czy pan był gdzieś na wakacjach wtedy? </span>A, na wakacjach, tak. Z wakacji... Tak jak mówiłem, z okresu szkoły powszechnej w pamięci niewiele mi zostało, natomiast wyjazdy mi zostały. Bo to jest zawsze coś nowego. Jedna z sióstr mojej matki, a było ich trzy... To znaczy moja matka miała siedmioro rodzeństwa. A coś o dziadkach też warto powiedzieć? <span style="font-weight: bold;">Oczywiście.</span> Aha, no dobrze, to ze strony ojca najpierw. Tak jak mówiłem, ojciec przywędrował z Miechowa. W 1909 roku to miał lat...12 plus 9, 21 z tego wynika, prawda? Gdzie się uczył tych podstaw organistowstwa nie wiem, w każdym razie przyszedł już tutaj. Wtedy jeszcze był organistą ktoś inny, też z Miechowa bodajże, i on go zapewne sprowadził. Niejaki Miłek, Antoni Miłek. Tak, że ojciec był jakby drugim. Parafia była ogromna, z niej powstało z czasem siedem parafii.
    </section>
    <section>
        <time>2784</time>Księgi parafialne z przełomu wieków to są takie grube, liczą po... Jak księga urodzin, ponad tysiąc urodzin. Śmierci tak samo, małżeństw. Tak, że przetrwał wojnę w Zagórzu właśnie. Kiedy się żenił w 1923 roku z moją matką, miał 35 lat, tak, że stary kawaler, można powiedzieć. Mama 23. Mam takie zdjęcie chóru prowadzonego przez niego, bodajże z 1916 roku, to mama tam jako dziewczynka jeszcze, on poważny dyrygent chóru. Dziadek był szewcem, jak wiem, w Miechowie. Babka podobno wspominała jak jej matka uciekała z nią na cmentarz w Miechowie wtedy, kiedy ten oddział z Krakowa, który zrobił wypad na Miechów, wpadł tam, a Rosjanie, sołdaci, wiedzieli o tym i już czekali w oknach domów. I doszło do rzezi zupełnej tej kawalerii, która pędziła ulicą od strony Krakowa na rynek. Tak że kompletna klęska. Wie pan o tym fragmencie? Podobno pamiętała, że jej matka uciekała z nią na cmentarz w tym momencie. To od strony ojca. Jego młodszy brat, jak mówiłem, poszedł do Legionów. Bardzo był młody wtedy.
    </section>
    <section>
        <time>2910</time>Potem został w wojsku po wojnie. Wszyscy ci legioniści mieli możliwość ukończenia kursów jakichś krótkich, żeby zdobyć stopień oficerski. A ten głupi, świeć, Panie, nad jego duszą, powiedział, że nie będzie bił w czapę przed smarkaczami porucznikami. No to jak nie chciał bić w czapę, to potem musiał bić w czapę, bo skończył karierę na chorążym, bo dalej nie mógł iść. Był w żandarmerii, kanarek tak zwany. A potem przeszedł do piechoty i z tym oddziałem swoim... Ale pełnił funkcję wyższego oficera... Już nie pamiętam. Ale nie mógł iść dalej. No i poszedł ze swoim pułkiem na wschód i ślad po nim zaginął. Oczywiście gdzieś tam zginął. Natomiast od strony matki, ojciec przyszedł jako wykwalifikowany górnik z Bochni, z kopalni soli. Właśnie w ramach tego napływu tych sił do przemysłu, z jednej ? [49:54] A matka Ślązaczka. Tak że jestem w jednej trzeciej Królewiakiem ,w jednej trzeciej Galicjaninem, w jednej trzeciej Ślązakiem. <span style="font-weight: bold;">Dobre proporcje.</span> Dobra proporcja.
    </section>
    <section>
        <time>3012</time>Poznali się, jak rozumiem, tam na miejscu, bo pewnie ojciec matki, czyli mój pradziadek, też w ramach ściągania tych kadr wykwalifikowanych tam się znalazł. Babka była analfabetką, coś tam niecoś po niemiecku czytała, zdaje się. Ale do końca życia już tak zostało. Znałem ze swoich dziadków tylko tę babkę, Ślązaczkę, tam ci już nie żyli, reszta. Wakacje właśnie. Pamiętam wakacje na Wołyniu. Tam mieszkała starsza siostra mojej matki ze swoim mężem. W rejonie Sarn. Pamiętam takie lasy dokoła, niezmierzone lasy, gdzieś wioska jakaś. Mąż tej ciotki coś miał wspólnego z gorzelniami. Tam była gorzelnia. Ja pamiętam moment grozy takiej, burzy z piorunami i świadomość, która dotarła do mnie – mówili widocznie – że tam nie ma ani jednego piorunochronu, a są te cysterny. I jak by coś, to by to wszystko poszło. Te wakacje pamiętam dobrze. Druga siostra mamy wyszła za administratora majątku na Kujawach, w rejonie Koła. Tam też byłem, przynajmniej z raz. To wszystko jeszcze przed gimnazjum w każdym razie, we wczesnych latach.
    </section>
    <section>
        <time>3143</time>Atrakcją były dla mnie wyprawy na polowanie z tym wujkiem. Psy, przynosiliśmy kuropatwy, kaczki dzikie. To były takie bardzo egzotyczne... W czasie gimnazjalnym to już wyjeżdżałem na kolonie przez szkołę organizowane. Pierwsza to chyba była do Wieprza koło Żywca, następna chyba do Orszy koło Zakopanego. A trzecie wakacje spędzałem w Sieradzu, u tej ciotki, która zdążyła się rozwieść ze swoim mężem administratorem, bo ją poderwał miejscowy lekarz. No tak, ale żeby ten związek usankcjonować, to trzeba było wystąpić z Kościoła katolickiego i jechać do Wilna. Nie wiem dotąd, dlaczego. To był Kościół reformowany, prawdopodobnie kalwiński, ale przecież on był w całej Polsce, więc dlaczego aż do Wilna? Jeździło się, żeby uzyskać rozwód, do Wilna. <span style="font-weight: bold;">Ciekawe. Może sprawa Piłsudskiego tu jakoś... </span>Nie, nic. Wiem, że do końca życia nie byli zgodni co do tego, do jakiego Kościoła dokładnie należą. To wskazuje na ich stopień zaangażowania religijnego.
    </section>
    <section>
        <time>3253</time>Oboje pod koniec życia wrócili na łono Kościoła katolickiego i zostali pochowani. Na jego pogrzebie, pamiętam, w Sieradzu, ksiądz odczytywał dekret mówiący o tym, że on wrócił, wyspowiadał się i tak dalej. A to był człowiek tchórzliwy, więc on to z tchórzostwa, świeć, Panie, nad jego duszą. A tę ciotkę potem sam, pamiętam, namawiałem, żeby wróciła. Jeszcze przeżyła go o szereg lat. No, ale nie będziemy przecież się zapuszczać w te rejony niepotrzebne. To była taka socjeta miejscowa w Sieradzu. On był lekarzem powiatowym. Czyli tam się zbierało w tym domu: starosta miejscowy, sędzia, komendant powiatowy policji i jeszcze kilkoro takich ludzi. To tam było zgromadzone. I ja tam przyjeżdżałem parę razy. Potem sobie pomyślałem, jak doszedłem do rozumu, że gdybym ten rozum miał wcześniej, to bym z tą rodziną nie utrzymywał kontaktów ze względu na to rozbite małżeństwo. To znaczy zostawiła męża i dziecko, które się właściwie zmarnowało. Czy dzięki temu, nie wiem, ale w znacznej mierze.
    </section>
    <section>
        <time>3349</time>Nie będę opowiadał o losach innych, bo to były najbliższe kontakty . Moja matka chrzestna z kolei, czyli jeszcze jedna siostra matki, była nauczycielką przez cały czas na Śląsku. Ześlązaczyła się językowo, tak że miała śląski akcent. Który, jak widzę w tej chwili, zanika. Tacy rozmaici dygnitarze ze szczebla samorządowego, którzy przemawiają, zupełnie zatracają go. Albo są to ludzie nie-Ślązacy, którzy przyszli, albo nie wiem. Ale warto wrócić do spojrzenia właśnie na relacje między Zagłębiem a Śląskiem. To, co mnie straszliwie drażni, kiedy ktoś mówi: - <span style="font-style: italic;">Z Sosnowca? A, ze Śląska.</span> Dostaję białej gorączki. Zna pan ten problem? <span style="font-weight: bold;">No, próbowałem nawet ostatnio go rozwikłać i dopytać się kogoś stamtąd, jak te podziały przebiegają, ale nie objaśnił mi tego, nie był w stanie.</span> Ja spróbuję coś powiedzieć na ten temat, wobec tego. Śląsk, jak wiadomo, miał swoją autonomię, co było wyrazem uznania jego jakiejś, dosyć odrębnej, tożsamości. Był Sejm Śląski, wie pan o tym. Ale narzucony wojewoda Grażyński, nie-Ślązak. Który, jak potem...
    </section>
    <section>
        <time>3457</time>No, ale to jest teraz odbicie propagandy już peerelowskiej, że on chciał, zdaje się ten Śląsk "odślązszczyć". Tak to widziano w PRL. Otóż, dlaczego tak reaguję na to? Dlatego, że istnieje... Teraz nie istnieje, istniała, zasadnicza przepaść mentalnościowa między Zagłębiem a Śląskiem. To znaczy te 600 lat przebywania w innym organizmie państwowym, w innej sferze kulturowej, zupełnie odgraniczały tamtych ludzi od nas, zagłębiaków. To co się rzucało w oczy, to był stopień, bez porównania większy, demokratyzacji życia na Śląsku. Tam zawiadowca kopalni, czy sztygar... W czasie pracy to był zawiadowca, sztygar, górnik to był górnik. Po szychcie oni mogli siąść w piwiarni do piwa i tak dalej. W Zagłębiu to było niewyobrażalne. To były różnice klasowe niesłychanie ostre. Różnice w obyczajowości, jakaś taka swoboda, coś, co np. inteligenckie ucho raziło w kontakcie z tamtym. Swoboda językowa jakaś taka. To pamiętam, jak mama moja ze zgrozą, z oburzeniem cytowała jakąś Ślązaczkę spotkaną przy jakiejś okazji, która siadła na ziemi: - <span style="font-style: italic;">O Jezu, alem se też dup zazieleniła. </span>
    </section>
    <section>
        <time>3590</time>Co było w mojej sferze zupełnie nie do wyobrażenia. Mówiłem o tym, że około kościoła, około tego chóru toczyło się to ważne życie kulturalne całej miejscowości. Ważne były na przykład wyprawy, wycieczki takie tego chóru, regularnie organizowane przez mojego ojca. To był głównie Ojców, Tenczynek i Wieliczka. I w tej Wieliczce zawsze w tej wielkiej komorze na dole chór męski wtedy śpiewał „Górniczy stan”. To była taka pieśń, hymn, słyszał pan? <span style="font-weight: bold;">Tak.</span> No i to wielkie wrażenie na tych wszystkich zwiedzających, którzy się tam znaleźli, wywierało i było wielką dumą dla tych śpiewających, naturalnie. Miałem przyjaciela od pierwszej klasy gimnazjum, chłopca starszego o dwa lata. Sierotę, wychowywanego przez swojego brata. On skończył siedem klas, siedem oddziałów szkoły powszechnej, dlatego poszedł później jakoś. A w ogóle ja od sześciu lat, a on od siedmiu. Mieszkał w Ząbkowicach, to też jedno z takich osiedli jak Zagórze, osiedli fabrycznych. W tej chwili chyba do Dąbrowy należy, ale nie jestem pewien.
    </section>
    <section>
        <time>3715</time>Jego zabierałem do domu, bo zawsze odżywił się i tak dalej. Na soboty i niedziele. Na niedziele właściwie, bo w soboty chodziło się do szkoły, nie tak jak teraz mają luz. <span style="font-weight: bold;">Jeszcze za moich czasów co druga sobota była. </span>Co druga? No właśnie, a teraz tak. To był taki mój najbliższy przyjaciel. Jego losy potem były bardzo skomplikowane. W czasie wojny znalazł się w Warszawie, działał w Ruchu "Pług i Miecz", coś takiego chyba było. Słyszał pan? <span style="font-weight: bold;">Nie.</span> "Pług i Miecz", jakiś taki, który się potem okazał prowokatorskim przedsięwzięciem, bodajże zastrzelili kogoś w Stambule. Mnie też zaprzysiągł, ale na tym zaprzysiężeniu się skończyło. Mnie i jeszcze paru kolegów w czasie wojny. Na szczęście złapany w łapance z dokumentami oryginalnymi, bo jakoś włożył marynarkę inną, a nie te fałszywe. A było tak, że te dokumenty sprawdzali od razu kopie w magistracie. Jeżeli nie znaleźli, to wiadomo że fałszywe i tych rozstrzeliwali. A on dzięki temu poszedł do Oświęcimia. Dzięki temu poszedł do Oświęcimia tylko.
    </section>
    <section>
        <time>3821</time>I to było dla mnie ważne potem przeżycie. Po wojnie siedział parę tygodni w więzieniu w związku z Sodalicją Mariańską. Po tym więzieniu wkrótce wstąpił do seminarium i był bardzo znanym duszpasterzem akademickim w Warszawie, u św. Jakuba. Na Placu Grzybowskim to jest jaki kościół? <span style="font-weight: bold;">Na Placu Grzybowskim? Wszystkich Świętych. Świętej Anny to jest akademicki.</span> Nie, nie. Gdzieś tam. Ale nie ręczę, że te nazwy... I tutaj do końca życia miałem wrażenie, że ten człowiek jest wewnętrznie złamany przez ten Oświęcim. Że on ma świadomość, czy podświadomość, że jeśli żyje, to kosztem innych. Że kto wyszedł żywy, to musiał wyjść kosztem innych. To było straszne wrażenie przez cały szereg lat, które miałem. On działał, wyżywał się w tej swojej... Był urodzonym typem przywódczym. Ale to było. Stańmy na chwileczkę. <span style="font-weight: bold;">Możemy stanąć, albo ja mogę podpowiedzieć. Ruszyliśmy już wrzesień. </span>No właśnie, właśnie. To co tam, zamkniemy ten przedwojenny okres?
    </section>
    <section>
        <time>3921</time><span style="font-weight: bold;">Będziemy mieli szansę wrócić, tak że proszę się nie obawiać. Ja bardzo uważnie słucham.</span> Ostatni tydzień września... Na tydzień przed 1 września wyjechałem z Sieradza. Szofer – bo mieli szofera, auto... Pamiętam, że szofer miał na imię Stanisław, dostawał 90 złotych, no i mieszkanie oczywiście, wyżywienie itd. A 90 złotych dostawał na początek nauczyciel w szkole powszechnej. Do jego obowiązków należało poza tym kopanie w ziemi robaków na wędkę. Bo ten wujek drugi razem ze starostą, z kilkoma, gdzieś sobie wynajęli i łowili. Napuścili ryb, potem je łowili. <span style="font-weight: bold;">Towarzystwo.</span> Tak, tak. To była, jak mówię, miejscowa socjeta. Chodziło się też raz w tygodniu na film, bo zmieniał się w kinie raz na tydzień film. Więc zawsze się szło na ten film w Sieradzu. Na tydzień przed wojną, kiedy zapewniałem wszystkich na miejscu, że wojny żadnej nie będzie... Aha, wierzyliśmy, że jeśli wojna, to krótka i skończy się w Berlinie. To znaczy to hasło „Silni, zwarci i gotowi” trafiło na niesłychanie podatny grunt.
    </section>
    <section>
        <time>4024</time>Zadawałem sobie potem pytanie, czy oni mogli mówić inaczej, czy mogli przygotować jakoś. To pytanie pozostanie bez odpowiedzi naturalnie. Wysłali mnie, ponieważ nie było bezpośredniego pociągu, to trzeba było do Wielunia. Dowiózł mnie ten szofer Stanisław do Wielunia autem, tam wsiadłem na pociąg. I pamiętam, po drodze ten pociąg gdzieś w rejonie Tarnowskich Gór chyba przebiegał tuż obok granicy. I pamiętam, jak z pociągu wyskoczył jakiś człowiek i udało mi się przez granicę. Ktoś, kto uciekał do Niemiec. Zresztą ciągle się słyszało o tym. Było takie radio niemieckie, polskojęzyczne. Jakżeż ono się nazywało? Ale to znane jest z historii. Oni ciągle informowali, ilu tam ucieka z Polski prześladowanych Niemców, czy coś takiego. I wróciłem na tydzień przed wojną do Zagórza. Ostatniego sierpnia radio ogłosiło, że zawiesza się na razie naukę w szkołach, co mnie napawnęło ogromną radością. Ale 1 września już powiedzieli, że nauka wraca. Nie wróciła. Przygotowania były jakieś takie, że na takim...
    </section>
    <section>
        <time>4128</time>To był jakieś, bo ja wiem, z hektar czy coś takiego pola, ogrodu koło plebanii. Wiem, że przedtem kopaliśmy jakiś rów, nie wiadomo po co. No i 1 września wiadomość o wojnie, ale wiadomość bez żadnych śladów zewnętrznych. Kompletnie nic. Nic się nie dzieje. Czy samoloty widziałem lecące niemieckie wtedy, nie pamiętam. Pojawiali się za oknem stopniowo, od drugiego, od soboty, ludzie. Najpierw pojedynczo, potem coraz więcej ciągnęło. Różnie, z końmi, pieszo przeważnie, z jakimiś bagażami. Ze Śląska. Ale wiem, że to jeszcze nie powodowało jakiejś paniki, czy coś. Nie zdawaliśmy sobie sprawy, że... Niemniej, moja mama przygotowała już takie bagaże. Przygotowaliśmy nawet jakiś wózek taki dwukołowy gdzieś z tych zabudowań plebańskich. Na wszelki wypadek. Ale nie pamiętam nastroju paniki. I ten pochód ciągnący gęstniał. Niedziela znowu euforia, o jedenastej wieczorem okazuje się: Anglia wypowiada wojnę, za parę godzin potem Francja. No, to teraz już jesteśmy pewni siebie, nic się nie będzie działo.
    </section>
    <section>
        <time>4242</time>A tutaj nic, żadnych odgłosów wojny, nic. Okazało się, że oni oszczędzali cały Śląsk, żeby nie zniszczyć go. I tutaj świetne, bo ci ludzie tak ciągną pieszo, nadjeżdża moja ta ciotka, nauczycielka ze Śląska, nadjeżdża dorożką i z płaczem wysiada. Co było takim kontrastem do tego pochodu ludzi ciągnących milcząco, a ona tu sobie dorożką i płacze. To pamiętam. I w którymś momencie moja babka, która mieszkała w Grodźcu – to z drugiej strony Będzina – przyjechała z wielkim bochnem chleba. Po prostu usłyszała, że jest wojna, wojna to będzie głód, trzeba upiec chleb. Upiekła chleb i z tym chlebem przyjechała. I w ramach tych jakichś uchodźców ze Śląska zjawił się u nas brat matki z żoną i dwojgiem dzieci. Pracował na Śląsku gdzieś tutaj, nie wiem dokładnie gdzie. W Kochłowicach, Kochłowice gdzieś koło Katowic. No i nic. W niedzielę usłyszeliśmy, że proboszcz wyjechał właśnie do Kielc. Tak się mówiło, do Kielc. I ciągle nic, nie słychać. Poniedziałek, czwarty, siedzę ja w ogrodzie plebańskim na gruszy, pamiętam.
    </section>
    <section>
        <time>4358</time>Jest wrzesień, te gruszki już dojrzałe. I rozlega się gwałtowny krzyk: - <span style="font-style: italic;">Hitlerowcy na Środuli! </span>Nie: Niemcy, to pamiętam, tylko: - <span style="font-style: italic;">Hitlerowcy na Środuli.</span> A Środula jest dwa kilometry od nas. <span style="font-weight: bold;">Tak, tam gdzie getto później.</span> Tam, gdzie potem getto. No to co, to ja zbiegam z tej gruszy. A byłem w jakichś sandałach, czy coś, zdążyłem chwycić buty, zdaje się. Moja mama płacząc chwyciła taki tobołek na plecy. O tym wózku, o tych wszystkich bagażach to już nie było mowy w ogóle. Mój ojciec, ten wujek i jego dwoje dzieci ruszyliśmy biegiem. A obok nas biegną ludzie, to z pierzyną, to z kozą prowadzoną na sznurku, to z czymś. No, co każdy miał pod ręką, złapał i biegł. Po kilkudziesięciu metrach, pamiętam, mój ojciec woła do tych ludzi sąsiednich: - <span style="font-style: italic;">Trzymajcie ją, zatrzymajcie!</span> - o mojej matce, widząc, że nie da rady... Sytuacja, żeby ludzie się zajmowali moją matka, kiedy sami uciekali, była dosyć... Myśl była dosyć osobliwa. No więc po tych, jak mówię, mniej więcej dwustu metrach, mama spasowała i z płaczem wróciła.
    </section>
    <section>
        <time>4454</time>Bo mówiło się, że mężczyźni powinni uciekać przede wszystkim, taka była opinia. Przed tymi Niemcami. Biegliśmy najpierw, a potem już szybkim marszem doszliśmy do Strzemieszyc, to jest parę kilometrów, z drugiej strony Dąbrowy Górniczej. Zatrzymaliśmy się u znajomego organisty. Popatrzyliśmy tam w stronę swoją, a tam taka łuna wielka. To było widać, jakoś po czymś można było poznać, że to stogi takie na polach dworskich palą się. No to jak tak... Bo myśleliśmy, że może dalej nie idą, czy coś, ale jak tak, to trzeba iść dalej. I ruszyliśmy dalej. Ale nie wróciłem jeszcze... Można wrócić? <span style="font-weight: bold;">Można, proszę bardzo.</span> No, jak wyglądało to gospodarstwo domowe. No, ja już nie mówię o centralnym ogrzewaniu, ale o wodzie. Wodę nosiło się z podwórza plebańskiego. To trzeba było, taka była pompa i kołem wielkim się kręciło. I to trzeba było wnosić pod górę. W węgiel zaopatrywała miejscowa kopalnia cały kościół, plebanię i służbę kościelną. Tak, że organistę i... Spalaliśmy, pamiętam, dziesięć ton węgla w zimie.
    </section>
    <section>
        <time>4553</time>Stało na takim wydmuchu to mieszanie, tak że dziesięć wiaderek mniej więcej dziennie trzeba było z tej piwnicy wynosić. Była służąca. Służące były. Te służące też przyjeżdżały mniej więcej z tych terenów Kielecczyzny, o których mówiłem wcześniej. Przyjechała do nas taka, niejaka Stasia, której brat już tutaj mieszkał z rodziną na miejscu. To widocznie jakoś przez nią. Pamiętam taki przyczynek do poziomu rozgarnięcia tych... Kiedyś w niedzielę najbliższą widzi matka moja, że ona idzie ulicą z kościoła, mija nasz dom i idzie dalej. Tam dalej mieszkał jej brat. - <span style="font-style: italic;">A gdzież ty, Stasiu, idziesz?</span> – <span style="font-style: italic;">A idę do brata.</span> – <span style="font-style: italic;">A dlaczego?</span> – <span style="font-style: italic;">A żeby mnie zaprowadził do pani.</span> – <span style="font-style: italic;">A dlaczego?</span> Nie wiedziała, że po drodze ma ten dom,. Musiała iść 150 metrów dalej, żeby ją przyprowadził ten brat. Ta Stasia, no to była przez długi czas mego dzieciństwa. No i spodobała się miejscowemu szewcowi, niemowie. I on chodził w zaloty. Bardzo porządny człowiek. Chodził w zaloty, ale ona ani w ząb go nie rozumiała i moja matka musiała służyć za tłumaczkę przy tych zalotach.
    </section>
    <section>
        <time>4653</time>Tak że potem doszło do ślubu, wywianowaliśmy ją no i wszystko. A potem jeszcze kilka tych służących się zmieniało. Bo nie bardzo można było sobie wyobrazić życie w takim domu bez pomocy jakiejś. Stosunek do służby tak zwanej, tego rodzaju, zależał od domu oczywiście. U nas to był przychylny, ale na przykład było nie do wyobrażenia, żeby jadła przy stole z wszystkimi. Jadła w kuchni. Więc jak tu teraz spojrzeć na to, to ogromny przełom się dokonał pod tym względem. Przede wszystkim, kto ma służącą dzisiaj, zacznijmy od tego. Ale byliśmy przy czwartym i naszej ucieczce. Wytrzymam długo? Nie wiem. <span style="font-weight: bold;">No, myślę że tak.</span> Nie, jestem słaby dosyć. 1924 rok. <span style="font-weight: bold;">No, ja bym nie powiedział, że pan jest z 1924 roku.</span> 83 lata. Ale to był pewien przełom, prawda? Doszliśmy w nocy już do Olkusza. Zmęczeni zupełnie, w tą piątkę. Ojciec, wujek, dwoje jego dzieci w moim wieku mniej więcej. W tym chłopiec i dziewczynka, dziewczyna starsza ode mnie. I jej zawiesili takie pieniądze, monety srebrne tutaj na szyi miała, na wszelki wypadek.
    </section>
    <section>
        <time>4772</time>Widocznie były przygotowane wcześniej, wyobrażam sobie, bo nie wiem, co tam się działo, jak ja na tej gruszy siedziałem i z niej zbiegłem. Weszliśmy do jakiejś kamienicy żydowskiej, siedzieliśmy na schodach, żeby odpocząć. I ruch straszliwy się zaczął, ci Żydzi się zbierali do wyjścia. Pytamy: Gdzie pójdziecie? I pamiętam te słowa: No, pan wie, jak on nas lubi. I z tego Olkusza to już szosą, która była zatłoczona dokładnie. To było tak,. Jakby na jakiejś procesji, albo jakimś pochodzie. Jeden zbity tłum ludzi ciągnących, głównie Żydzi z Olkusza. Ruszyli. Nad ranem, bo już był brzask, było dosyć widno, zobaczyliśmy przed sobą pociąg towarowy stojący na torach. A więc wszyscy biegiem, żeby zdążyć do tego pociągu. Gdzieś nas zawiezie jednak. Dobiegliśmy i siedzieliśmy w nim jakieś cztery godziny, nie ruszał jeszcze. Ruszył wreszcie i on jechał w stronę Wolbromia. I tu się pojawiły samoloty, które, czy zaczęły strzelać, czy... Na wszelki wypadek wyskoczyliśmy z tego pociągu, wszyscy wyskoczyli i do lasu. To było gdzieś... Las był obok. Do lasu.
    </section>
    <section>
        <time>4885</time>I chyba ten pociąg... Tak, to strzelali potem. Ten pociąg unieruchomili w ogóle. Myśmy doszli do Wolbromia. Na rynku, pamiętam, galopem co koń wyskoczy, jakaś bateria artylerii lekkiej wyrywa z tego rynku. Myśmy też wyszli poza... No to ileż tych zabudowań dookoła rynku, niewiele. W takie pola. I tam zobaczyłem pierwszy raz wybuchy pocisków artyleryjskich w polu i pierwsza świadomość, że to może być koniec. Że tu mogę zostać. Pierwsze w życiu takie poczucie. I wnet potem tyraliera piechoty niemieckiej idąca zbożem, posuwająca się. Pierwsi Niemcy zobaczeni. <span style="font-weight: bold;">I to było pod Wolbromiem?</span> To było tuż za Wolbromiem, tak. Stamtąd poszliśmy do wsi... Przypomniałem sobie niedawno nazwę tej wsi. Co to było? Nie Łobzów. Wszystko jedno. I zapadliśmy w jakiejś wiejskiej zagrodzie, na strychu stodoły chyba. I siedzieliśmy tam, coś tam pewnie dawszy temu chłopu. Aha, przedtem jeszcze widziałem, jak z tego pociągu rozbitego szli ludzie i nieśli różne rzeczy. Na przykład jakiś chłop niósł aparat telefoniczny, nie wiadomo do czego mu mógł służyć.
    </section>
    <section>
        <time>5031</time>Brali cokolwiek było, wszystko może się przydać. To była świetna ilustracja tego, co chłop przy okazji, jak coś się dzieje... To co było w Powstaniu Styczniowym. Aparat niósł. <span style="font-weight: bold;">Groteskowe dość. </span>Tam jeszcze jakieś inne były, ale ten aparat mi utkwił w oczach. Przesiedzieliśmy tam mniej więcej tydzień na tym strychu, czyniąc wyprawy w okoliczne pola, my chłopcy dwaj, żeby przynieść jakąś brukiew, czy jakąś marchew. Do jedzenia. Bo nie pamiętam, czym myśmy się karmili. No i po tym mniej więcej tygodniu – niecałym, bo w poniedziałek wyruszyliśmy przecież – trzeba wracać. Ciągle nie zdawaliśmy sobie sprawy, jaka jest sytuacja na froncie. Ale już się patrzyło na te eskadry niemieckie i śledziło, czy jakiegoś nie brakuje. Dziewiątkami, zdaje się, leciały. No i to wiadomo, że go zestrzelili. To była taka pociecha. Ale co na froncie, jak? Nastrój był raczej dobry, że na pewno ich tutaj zatrzymają gdzieś. Ale postanowiliśmy wracać i wynajęliśmy jakąś furkę, zdaje się, która nas dowiozła do samego Zagórza.
    </section>
    <section>
        <time>5140</time>No i jak nas zobaczyły kobiety, oczywiście nie wiedząc, co z nami może być, padliśmy wszyscy przed obrazem Matki Boskiej Częstochowskiej na kolana, żeby podziękować. No i tak zaczął się nowy okres w życiu tego kraju i naszym. No tak, no więc takim naszym celem potencjalnym, który nam przyświecał, to był Brześć, który się wtedy nazywał Brześciem nad Bugiem. Bo tam mieszkał, miał swój dom, brat ojca. Ten służący w wojsku. Ja oczywiście wtedy nie miałem pojęcia o planie operacyjnym polskiego sztabu, to znaczy że Armia Kraków miała być tym zawiasem, który miał się trzymać, a reszta ewentualnie mogła się powoli zwijać. I dlatego nie zdawałem sobie sprawy, że wejście Niemców tutaj do Zagłębia i dalej jest załamaniem się tego planu. Bo ten zawias pękł wtedy i już się będzie toczyć. Ale ciągle była nadzieja, że tam się trzymają ci nasi, że chwilowo i tych Niemców wyrzucą. Wróciliśmy zatem, jak się rzekło, do domu. Życie się względnie ustabilizowało. Z tym, że w następną niedzielę z kolei... Bo wróciliśmy w niedzielę, a w następną niedzielę wrócił ten proboszcz, ksiądz Senko.
    </section>
    <section>
        <time>5262</time>Czy wrócił jednocześnie z nami, przepraszam, a w następną niedzielę został zastrzelony przez bandytów. No i tutaj powoli jakoś się miejscowe władze niemieckie takie tymczasowe, posterunek milicji, coś w gminie... Naturalnie przy jeszcze dużym udziale miejscowych byłych funkcjonariuszy, no bo jak inaczej. Niedługo zaczęto wprowadzać tak zwane palcówki, takie tymczasowe dowody osobiste. Palcówki, bo to się odcisk palca tam kładło. Bardzo wielu ludzi przychodziło wtedy do kancelarii parafialnej, bo nie umieli tego wypełnić, więc prosili, żeby im wypełnić. I tu pamiętam już taki szczególny przypadek człowieka, który... Co wskazywało na to, jak zacznie to być pewne rozdwojenie, pewne różnicowanie postaw wobec okupanta. Była tam narodowość też wpisywana. Moja mama to wpisywała wszystko oczywiście polska. Ale przyszedł człowiek taki, którego zięć był tłumaczem na posterunku. Pochodził z Pomorza bodajże, więc znał niemiecki. I wiadomo było, że tu trzeba ostrożnie z tym człowiekiem. - <span style="font-style: italic;">Narodowość? </span>– <span style="font-style: italic;">Katolik.</span> – <span style="font-style: italic;">No dobrze, ale narodowość?</span> – <span style="font-style: italic;">Katolik.</span> – <span style="font-style: italic;">No dobrze, ale co, Polak, Niemiec?</span> A tu ludzie wokół stojący już z oburzeniem mówią:
    </section>
    <section>
        <time>5382</time><span style="font-style: italic;">- No jak to, Polak! </span>– <span style="font-style: italic;">No, Polak. Ale wie pani, może by się gniewali. To niech pani napisze: za Hitlerem. </span>No więc już wtedy... To były pierwsze tygodnie. Były takie przypadki, nieszkodliwe skądinąd. O właśnie, co do tego, jak to się potem rozwijało. Otóż Zagłębie znalazło się w szczególnej sytuacji administracyjnej. Oddzielone od Generalnej Guberni z jednej strony granicą, włączone formalnie do Rzeszy, Polizeipräsidium Oberschlesien, ale oddzielone od Śląska właściwego tak zwaną polizei grenze. To znaczy trzeba było mieć przepustkę, żeby się dostać na Śląsk. I to na ten Śląsk już cały, czyli na Brynicy, czyli już za Sosnowcem. Między Sosnowcem a Mysłowicami już była granica. I ja przez cały ten okres wojny raz tylko wydostałem się z tego worka. Pojechaliśmy do Świętochłowic, do rodziny jednego z wikarych zagórskich, folksdojcza. Młody ksiądz, który po prostu jeszcze w seminarium był częstochowskim, i chciał jechać do rodziny. Rodzina na Śląsku, w Świętochłowicach, no to żeby się zapisać na folkslistę. To się zapisał.
    </section>
    <section>
        <time>5497</time>Tak, jak niektórzy, jak chcieli jechać na studia na Zachód, to podpisali. I tutaj znowu wracamy do problemu Śląsk – Zagłębie. Mówiłem już przedtem, jak to wyglądało. Przy czym przed wojną w Zagłębiu panowało przekonanie, że Śląsk jest uprzywilejowany. Że tam wszystko dla Śląska itd. Ślązacy podobno mieli odwrotne wyobrażenie, jak słyszałem potem. W tej chwili na Śląsku Niemcy uważali, ze wszyscy Ślązacy są Niemcami zasadniczo i wprowadzono cztery kategorie folkslist, które pan zna. Praktycznie ten kto folkslisty nie podpisał na Śląsku, nie miał tam czego szukać. Zasadniczo musiał się spławiać. Ci z czwartą listą, zasadniczo Polacy, ale stwarzający jakieś nadzieje na zniemczenie, jeszcze jakoś tam się utrzymywali. Natomiast w Zagłębiu niczego takiego nie było. Wiadomo, że Polacy. Tutaj tylko były nagabywania ludzi pochodzących ze Śląska, albo z Pomorza na przykład, czy nawet z Wielkopolski. A nie, z Pomorza głównie. Czy by się nie zapisali. No, niektórzy się zapisywali. Tak jak sklepikarz, człowiek porządny skądinąd. Zapisał się, no to prowadził sklep spokojnie.
    </section>
    <section>
        <time>5601</time>Ale potem dopiero zaczął żałować, jak mu syna wzięli do wojska po pewnym czasie, szesnastoletniego, czy siedemnastoletniego. Tak, że tu nie było co do tego problemu. Niemniej administracja niemiecka, wszystko po niemiecku. Będzin nazywał się Bendsburg, Dąbrowa - Domebrowa, Sosnowitz, Zawiercie - Warthenau. Oświęcim, który należał do tego rejonu, Auschwitz. Krenau – Chrzanów. To było tych kilka powiatów zamkniętych w tym worku takim. Często widzę ignorancję pod tym względem, nawet w jakichś historycznych publikacjach, że ludzie nie bardzo sobie zdają sprawę z tego, co, jak tam było. <span style="font-weight: bold;">No tak, że dwie granice z obu stron.</span> Dwie granice, tak. Kościół odcięty też od swojego ordynariusza, od Częstochowy. Częstochowa w Guberni. Wobec tego nowy proboszcz został mianowany komisarzem biskupim dla tych terenów. Czyli on różne rzeczy załatwiał, był bardzo ważną osobą z tego powodu. Jak mówię, wśród tych księży znalazł się ten jeden poczciwy folksdojcz, który metryki przewidziane dla Polaków podpisywał Lepich, a takie, które miały być dla Niemców, podpisywał Leppich.
    </section>
    <section>
        <time>5705</time>Kancelaria parafialna okazała się miejscem bardzo istotnej pracy, bo rozmaici Ślązacy, zwłaszcza ci, których ojcowie przywędrowali w swoim czasie w tej fali, o której mówiłem, do kopalń, potem wywędrowali, poszukiwali metryk dotyczących ich genealogii, żeby wykazać to. I mniej więcej ta okoliczność uratowała mnie przed <span style="font-style: italic;">Arbeitsamt </span>i przed ewentualnym wywiezieniem do Rzeszy. I dzięki temu spędziłem jakby w puchach całą wojnę, zatrudniony formalnie i rzeczywiście w tej kancelarii. Ponieważ tego niemieckiego już trochę umiałem jednak, to znaczy potrafiłem porozumieć się z takimi, którzy przychodzili, udawali że nie umieją po polsku, albo wręcz nie chcieli mówić. No i korespondencja, bo wielu przyjeżdżało, wielu przysyłało... Ogromna korespondencja, którą trzeba było załatwiać, pisać. Poza tym liznąłem już rosyjskiego, a księgi parafialne do 1915 roku były po rosyjsku. Prowadzone po sześćdziesiątych latach, po Powstaniu Styczniowym, w ramach tych represji popowstaniowych.
    </section>
    <section>
        <time>5807</time>Tak że trzeba było to odczytywać przynajmniej. <span style="font-weight: bold;">Widzę początek tej tradycji językowej i tłumaczeń.</span> Ale to było w stopniu minimalnym. No więc ja pracowałem w tej kancelarii, w tym sensie, ale godziny miałem luźne. To znaczy ona była otwarta od dziewiątej do dwunastej i od trzeciej do szóstej. Ale to i tak mi pozwoliło na posiadanie dużo wolnego czasu, który poświęcałem, że tak powiem, na rozwój wewnętrzny. Bo wtedy dopiero zacząłem się poważniej interesować literaturą. I naturalnie to się ciągnęło, bo wtedy miałem piętnaście i pół lat, a pod koniec dwadzieścia jeden lat. Po pewnym czasie zacząłem uczęszczać na rozmaite komplety w rozmaitych miejscach. W Dąbrowie Górniczej przede wszystkim. I do dzisiaj nie mogę się pozbyć... Nie chcę się pozbyć uczucia wdzięczności dla tych nauczycieli. To jest ciągle niedoceniany jeszcze właściwie wkład tych ludzi, którzy za grosze dosłownie... Mogli brać więcej, gdyby chcieli. Za grosze narażając się urządzali te komplety.
    </section>
    <section>
        <time>5915</time>One były na różnym poziomie, bo moja nauczycielka w Zagórzu na przykład na miejscu, polonistka, potem nawet quasi pisarka, napisała kilka powieści po wojnie, ale udzielała lekcji z przedmiotów, o których miała niesłychanie słabe wyobrażenie. Pamiętam, że moją grozą, która mi przyświecała przez całą wojnę, było: jak ja zdam maturę z matematyki? Nie wyobrażałem sobie tego. Dziwne, bo mogły być poważniejsze zmartwienia wtedy, a dla mnie było to zmartwieniem istotnym niesłychanie. Stosunki z Niemcami jakoś się uładziły tak. Taki komendant policji to on był przez cały szereg lat. Urzędnicy w gminie. Nic specjalnego się nie działo, jeśli co jakiś czas jakieś epizody, to zamiejscowe gestapo, które... Jeden ksiądz wpadł, wikary, poszedł do Dachau i nie wrócił. To jeden był w czasie wojny z tych zagórskich. No, nic mi się nie działo. Mogę powiedzieć, że byłem wśród tych, z którymi wojna obeszła się zupełnie szczególnie przychylnie. Wtedy, od pewnego momentu, zakochałem się w Żeromskim.
    </section>
    <section>
        <time>6033</time>Ja wiem, że dla dzisiejszych pokoleń Żeromski jest czymś zupełnie przebrzmiałym. Dla mnie był... Właściwie zupełnie na tej żeromszczyźnie się wychowywałam. Przeczytałem całego, zdaje się. Pamiętam, ze w styczniu 1945, kiedy front stał blisko Zagórza, strzelali po prostu i trzeba było co jakiś czas uciekać do piwnicy głębokiej pod budynkiem plebanii, miałem ze sobą „Snobizm”... zaraz, jak ten tytuł. O snobizmie, Żeromskiego. Przeczytałem też całego Reymonta prawie, z takimi rzeczami, które uchodzą powszechnie za nudne, czy marne, czy coś. Przeczytałem rozmaitych innych klasyków polskiego pozytywizmu. No i zabrałem się poważnie do niemieckiego. Tak jak mówię, wtedy był taki okres, że siedziałem nad jedną stroną przez cały dzień, nie opuszczając żadnego słówka. To zapewne dzięki temu się podciągnąłem w tym niemieckim. Były jakieś takie księgarnie, antykwarnie raczej, w Sosnowcu, gdzie znajdowałem ładne wydania klasyków niemieckich. O, tam na tej półce są jeszcze. Tam jest Goethe, Schiller, Lessing, ktoś jeszcze. I to kupowałem. Nie wiem, skąd się to tam brało.
    </section>
    <section>
        <time>6160</time>I, ba, no, ale to już parę lat później – zaczytywałem się w „Fauście” i w tragediach, dramatach Schillera. <span style="font-weight: bold;">Nie wiadomo, skąd impuls?</span> Nie wiadomo, skąd impuls. Bo przecież mogła być niechęć do języka okupanta. A jednocześnie pod koniec wojny zacząłem się uczyć rosyjskiego, jakby przeczuwając, że z kolei to będzie potrzebne. Więc jak mówię, sielsko dosyć spędzałem ten czas. Bo moja mama była niesłychanie osobą zaradną, tak że jej kontakty ze sklepikarzami miejscowymi z jednej strony, z drugiej, jakieś poczynania gospodarskie... Na przykład świnie hodowała, którą co jakiś czas zabijała. I pamiętam... To było przecież zabronione, nielegalne, karalne, a to się działo na podwórzu plebańskim, dosyć tak jawnie, otwarcie. Więc widocznie ten lęk przed tym nie był szczególny. Problemy z Niemcami... Właściwie jeden, o którym nigdy nie mówiłem i nie lubię mówić. Szedłem ulicą, kiedy to mogło być... Aha, bo po pewnym czasie nasza rodzina z Brześcia, gdzie myśleliśmy, że to jest takie pewne miejsce, to żona tego stryja z dwojgiem dzieci przyjechała do nas właśnie.
    </section>
    <section>
        <time>6274</time>Dostała się już przez zieloną granicę. I mieszkali przez jakiś czas u nas, aż kiedy po 1941, po "zdradzieckim ataku" Niemiec hitlerowskich na Związek Radziecki, wrócili tam. Czyli byli u nas może ze dwa lata niecałe, może półtora roku. Szedłem ja z nim ulicą, nie wiem w którym to roku mogło być, a naprzeciw takich trzech chyba Niemców, urzędników gminnych, takich podchmielonych. I ja tak z głupią ułańską fantazją, zamiast zejść trochę, to tak prosto na nich, że potrąciłem jednego, który się przewrócił. Ja widząc to, ruszyłem szparkim krokiem, a on za mną. Biegł może ze sto metrów, wołał coś, możliwe, że będzie strzelał. No to stanąłem. Stanąłem i wtedy oberwałem mocno. To jest takie moje przykre wspomnienie bardzo, ale jedyne. No i nic. A, pytał kto jestem, skąd. W domu nic się nie przyznałem. Następnego dnia przychodzi policjant zdaje się, mam się stawić z ojcem na posterunku. I wtedy dopiero rypło się wszystko. I okazuje się, że tamten mnie oskarża, że sobie podarł kalesony przy tym upadku. Sprawa była poważna.
    </section>
    <section>
        <time>6400</time>No, ale tak jakoś... No bo mógł zażądać, zgłosić gdzieś, żeby mnie wysłać do Oświęcimia po prostu, nic by to nie było. Ale to chyba dzięki temu komendantowi posterunku, który łagodził rzecz i jakoś nawet obniżył cenę tego odszkodowania za kalesony, o ile pamiętam. Tak, nawet jeszcze się targował z tamtym, z tym urzędnikiem gminy. Pol, pamiętam, się nazywał ten poszkodowany. <span style="font-weight: bold;">I tata musiał zapłacić? </span>No tak, ale to i tak było... <span style="font-weight: bold;">Niewielka cena. </span>O ruchu oporu tu i ówdzie dochodziło, ale bardzo mgliste wieści. Ja, jak mówię, raz zostałem zaprzysiężony przez tego kolegę, który wtedy w Warszawie mieszkał chyba, ale bez żadnych konsekwencji. Nie bardzo sobie siebie wyobrażałem. To znaczy czułem, że mam taki system nerwowy, że bym tego nie wytrzymał. Już nie mówiąc o tym, jak rodzice by to znieśli. Jest to po trochu mój wyrzut sumienia, ale powtarzam: wiem, że bym tego nie wytrzymał. Miałem taką koleżankę, znacznie starszą, właściwie o jedno pokolenie, potem w pracy po wojnie, która mieszkała w Warszawie w czasie wojny, powstania. Jej mąż umarł po prostu na to, na napięcie.
    </section>
    <section>
        <time>6514</time><span style="font-weight: bold;">W trakcie wojny jeszcze? </span>Tak. Tak, że jak mówię, ten okres dojrzewania, młodzieńczego idealizmu itd., upłynął w warunkach jak na ówczesną sytuację Polski – idealnych. Mogłem się jakoś tam uczyć. Jednym z moich korepetytorów był matematyk, przychodził z Sosnowca. Potem się okazało, że jest ideowym komunistą. <span style="font-weight: bold;">Okazało się po wojnie? </span>Tak. Był bodajże kuratorem, czy coś. W Krakowie został. A była taka scena... Byliśmy zaprzyjaźnieni też z rodziną niejakiego Wrzoska. To był, można powiedzieć, prawie osobisty przyjaciel Piłsudskiego. Piłsudski bywał w tym ich domu w Zagórzu parę razy. Był oficerem werbunkowym Legionów. Potem wysokie stanowisko jakieś piastował w szkolnictwie. A potem zaczął tracić... Chyba alzheimer, o którym nie mówiło się tak, nie wiedziało się, że to się tak nazywa coś takiego. Jego żona trzymała z nami dalej stosunki bliskie. I kiedyś ja miałem lekcję z tym profesorem właśnie, przyszła ona i jeszcze ktoś tam był, i takie małe przyjęcie na górze. A ta lekcja w kancelarii się odbywała.
    </section>
    <section>
        <time>6634</time>Przyszła moja mama, żeby go doprosić do tego towarzystwa, powiedziała: - <span style="font-style: italic;">Będzie pani Wrzosek.</span> A ten na to: - <span style="font-style: italic;">Absolutnie nie.</span> I tu zobaczyłem te napięcia polityczno-ideowe. Że on z tymi ludźmi nie chce mieć nic wspólnego. <span style="font-weight: bold;">Bardzo to wymowne było.</span> Było. Dlatego to zapamiętałem, bo to było uderzające dla mnie. A moim zabiegiem, który zmierzał do tego, żeby go możliwie odciągnąć od tematu matematyki było zagadnięcie, co tam słychać w tym... A on słuchał radia. Bardzo łatwo dawał się odciągnąć, tak poprawiał sobie wąsika i zaczynał opowiadać, co tam z Anglii mówią. W BBC, czy w czymś. Ale to świadczyło o mojej zupełnej lekkomyślności. Zamiast czerpać wiedzę, starać się jakoś... Cóż tu jeszcze o tej wojnie... <span style="font-weight: bold;">Matura. </span>Matura. Po wojnie, 18... Parę dni trwał front jakieś trzy kilometry od nas. Wynosiłem te księgi parafialne do piwnicy pod plebanią, żeby je uratować. <span style="font-weight: bold;">Mowa o bliskim końcu wojny? </span>Już w momencie jak ten front trwał. Strzelali, więc może zburzą ten dom... Myśmy co jakiś czas uciekali tam do tego...
    </section>
    <section>
        <time>6756</time>Ale jednocześnie to było w atmosferze radości, że kończy się, że już pójdą ci Niemcy. W tych ostatnich dniach kwaterowali u nas w mieszkaniu jacyś oficerowie niemieccy. Wyraźnie było widać zaaferowanie tym co tam się dzieje i co robią. I tutaj taka scenka. W pewnej chwili na tym podwórzu plebańskim stoi taki Niemiec, jakiś żołnierz zmarznięty, znędzniały, z jakimś suchym kawałkiem chleba. I moja mama tak patrzy na niego z takim współczuciem. A on: - <span style="font-style: italic;">Nikt nie jest winien proszę pani, nikt nie jest winien. Sam sobie jestem winien, proszę pani. Warszawiak jestem, proszę pani. Zachciało mi się lepszych kartek, folksdojcz jestem, proszę pani. Nikt mi nie jest winien, proszę pani. </span>To było takie uderzenie nagłe. Ci Niemcy jeszcze zostawili jakieś kotlety na oknie w sieni, dla mojej mamy. Mama nie chciała tego ruszać. Rosjanie, kiedy weszli, natychmiast te kotlety znikły. <span style="font-weight: bold;">To oni pojawili się kilka dni po tych Niemcach?</span> Pewnego dnia znikli Niemcy i na drodze przed oknami, co to mówiłem, że tam ciągnął od 2 września pochód tych ludzie ze Śląska, pojawił się pochód takich nędznych małych koników z furkami.
    </section>
    <section>
        <time>6877</time>Ciągnący się, nieustający. I ci Rosjanie na tych furkach. To taki był obraz. Ale jeszcze przedtem, gdzieś tak koło piątej rano może walenie w drzwi na dole. Zanim zdążyliśmy otworzyć, to oni je wyłamali oczywiście i wtargnęła gromada Rosjan do mieszkania. I przygotowywali się do obiadu. Była godzina około piątej rano. Oni żeby nie zabrudzić, obrus zdjęli ze stołu i mięso rozłożyli. To obiad był o tej piątej na stole tym. No i jedli. Najpierw oczywiście: - <span style="font-style: italic;">Giermanców niet?</span> Uspokojeni, że <span style="font-style: italic;">Giermanców niet</span>, rozłożyli się z tym. I tutaj znowu taki obrazek. Oni buszują po tym mieszkaniu, jeden żąda od ojca, żeby grał "Marsejeze" – "Marsyliankę". Właśnie, "Marsejeze". A w kuchni przy drzwiach stoi jakiś taki pokurcz, mizerota taka, żołnierz. Przy drzwiach sobie stoi i patrzy jakimś takim zaczarowanym wzrokiem w coś przy piecu. Mama do niego mówi, żeby podszedł, zjadł coś, a on: - <span style="font-style: italic;">Nie.</span> Patrzy, i wreszcie podchodzi do tego, podchodzi. A tam stał pogrzebacz z taka rączką wielokolorową. I on tak pogładził ten...
    </section>
    <section>
        <time>6998</time><span style="font-weight: bold;">Po prostu nie widział nigdy takiej rzeczy?</span> Tak. Więc tamta gromada panoszących się i ten biedak to mi też nie wyjdą z pamięci nigdy. <span style="font-weight: bold;">Kontrast był między nimi.</span> Tak. No i cóż, od razu pojawiła się... Wtedy dopiero ujawniło się, jak silny był ten nurt komunistyczny w Zagłębiu. Pojawili się od razu na ulicach z opaskami czerwonymi tacy... Na ogół nie byli to ludzie najlepszego autoramentu społeczno-moralnego, że tak powiem. <span style="font-weight: bold;">Stamtąd ludzie, nie importowani komuniści?</span> Nie, miejscowi. I tu pamiętam taki epizod: jakaś dziewczyna przechowywała u siebie Niemca dezertera, który przez jakiś czas... Był zakochany w niej chyba, czy coś, ona też pewnie. On się tam przechowywał i wyszedł. I ci go wzięli i rozstrzelali. Po prostu. Straszne działy się rzeczy wtedy. No i zaczęła się oczywiście ta milicja, formowała. A jednocześnie bandytyzm, tak jak zawsze w takich okresach. Tak jak na początku, tak i tutaj. I w pewnej chwili... Aha, do nas w tym czasie przyjechała ta ciocia moja z Sieradza z tym drugim mężem. <span style="font-weight: bold;">Lekarzem.</span>
    </section>
    <section>
        <time>7119</time>Lekarzem. Którzy już nie byli w Sieradzu wtedy, a w Łowiczu. Był lekarzem powiatowym. On się chyba obawiał, że ponieważ za czasów niemieckich był tym lekarzem powiatowym, należał do jakiegoś establishmentu, że może mu coś grozić. Przyjechali do nas. I którejś nocy napad. Ale na dole były drzwi tak mocno jakoś zaryglowane, tylko pamiętam, że przestrzelili okno. Ale czy to byli Polacy, czy to byli... Nie, bo tam jednak... Czy to był ten sam napad, tego już nie potrafię powiedzieć. Który był jednocześnie na plebanii, kiedy ten proboszcz upadł... Pamiętam, służąca opowiadała, oni przekroczyli przez niego, coś tam ukradli i poszli. No więc ten epizod taki przejściowy miał miejsce. Potem zaczęło się to wszystko stabilizować. Nastrój raczej optymistyczny, bo to jednak Polska jest, to jakoś to będzie. Szkoła. Szkoła zaczęła się w marcu od razu. Poszedłem na podstawie tych świadectw, które zebrałem z tajnego nauczania, poszedłem do ostatniej klasy liceum, do drugiej klasy liceum, przedmaturalnej. Ona trwała trzy miesiące.
    </section>
    <section>
        <time>7226</time>W czerwcu matura. I tutaj też jedno bardzo ważne doświadczenie w życiu. Tam byli tacy jak ja, którzy mogli się uczyć w czasie wojny, którzy przed wojną skończyli trzecią, albo nawet drugą czasami może klasę. I byli tacy, którzy przez całą wojnę pracowali w kopalni po czternaście godzin. Tak, że skończyli pierwszą klasę liceum przed wojną i przyszli po tej całej wyrwie wojennej do tej drugiej klasy. <span style="font-weight: bold;">A nie mieli szansy na tajne komplety?</span> Nie, nic nie mieli. I ten nastrój, ta atmosfera trzymania się pazurami tej nauki, tego nie zapomnę. <span style="font-weight: bold;">Bardzo cenili sobie tą naukę? </span>Wszyscy, cała ta klasa, i nauczyciele i wszyscy ci uczniowie. To było coś niesłychanego. Jak mówię, darło się pazurami tą naukę. I atmosfera koleżeńskości i pomocy wzajemnej. To tam się wybiłem na prymusa od razu, wbrew moim początkom. Pamiętam, przemawiałem na zakończenie, po maturze, itd. <span style="font-weight: bold;">No i co po zdanej maturze? </span>Po zdanej maturze... Bo to był czerwiec, prawda? Czy początek lipca, już nie pamiętam.
    </section>
    <section>
        <time>7333</time>Po zdanej maturze, że będę się uczył, to myślałem o slawistyce. Ale rodzice, rozumując kategoriami ? [122:31], że to nie wiadomo, co to jest, a prawo najlepsze, albo medycyna. Ale wiadomo, że się nie nadaję na medycynę, no to na prawo. I ja uległem. Uległem no i przyjechałem do Krakowa. Pierwsza podróż... Nie można było jeździć tutaj tą koleją przez Krzeszowice i Trzebinię, to się jechało prze tunel. I pierwszego dnia ta podróż trwała dwadzieścia parę godzin, a jechałem... Na dachu pociągu się jechało. To znaczy jak się tam znalazło miejsce. Oczywiście pociągi towarowe tylko, ale z dachami. Obłymi takim. Na przedzie, jak się pociąg zbliżał do wiaduktu jakiegoś, to tamci wołali, że wiadukt. To trzeba się było położyć. I to przez jakiś czas tak trwało, a za którymś razem, jak udało się stanąć na zewnątrz na stopniu i trzymać, to już była bardzo luksusowa sytuacja. Potem to już się wchodziło do środka tego wagonu. To były wagony towarowe zwykłe, bez ławek żadnych, bez niczego, to się stało.
    </section>
    <section>
        <time>7449</time>I to, to już trwało najbliższe lata właściwie, ten system podróży. Przyjechałem ja do Krakowa, zapisałem się na prawo. Nie było żadnych egzaminów wstępnych. Moich kolegów na pierwszym roku było około 1200. <span style="font-weight: bold;">A po pierwszym roku? </span>Po pierwszym nie pamiętam, ale na końcu było 120. <span style="font-weight: bold;">No tak, tak właśnie myślałem.</span> Była kwestia mieszkania, to nie takie... Ale moja niesłychanie zapobiegliwa i przedsiębiorcza mama znalazła mi mieszkanie. Z tym, że nie wiem jak, bo nie mieliśmy żadnych kontaktów w Krakowie chyba. Pamiętam, że raz w młodości, gdzieś to musiało być koło Sosnowca Południe, rozchodziły się tory i mama pokazywała mi, że ten idzie do Krakowa. I to było dla mnie takie jakby do jakiejś ziemi obiecanej. Te tory to Krakowa prowadzą, to niesłychane. Ale byłem raz w Krakowie z wycieczką szkolną, w drugiej klasie. Zwiedzaliśmy. Byliśmy też na Kazimierzu i widok tego żydowskiego Kazimierza z tymi czapami itd. I jakieś takie odzywki zaczepne moich kolegów, które potem zdaje się w swoim pamiętniku z aprobatą przyjmowałem. Że tam powiedział, że ten Żyd: - <span style="font-style: italic;">Pamiętaj, że jesteś na Kazimierzu.</span>
    </section>
    <section>
        <time>7564</time>A tamten mu odpowiedział z godnością: - <span style="font-style: italic;">Wiem, że jestem w Polsce.</span> Czy coś takiego. Bardzo mi się to podobało. To była druga klasa gimnazjum. A w trzeciej byliśmy w Warszawie chyba. I pamiętam jakie wrażenie, czy to było w Muzeum Wojska Polskiego, czy coś. Tam sobie narysowałem taki posążek Legionisty. Bo miałem takie rysunkowe zacięcie trochę. Ale tu jesteśmy na początku tych studiów. Tutaj był szereg profesorów, prawdziwych profesorów jeszcze. Adam Krzyżanowski, legenda. Zolla to już miałem tylko w indeksie, dziadka obecnego... W indeksie, ale już nie wykładał. Grzybowskich dwóch. Otóż mama znalazła to mieszkanie na Smoleńsku, czyli w doskonałym miejscu, parę kroków do... Wykłady na pierwszym roku były w największej sali uniwersyteckiej, Sali Kopernika. Przy Św. Anny, dzisiaj jest tam coś medycznego, o ile pamiętam. A nie, pan jest warszawiak, przepraszam. No, to nie grzech. Rodem z Warszawy? <span style="font-weight: bold;">Spod Warszawy. Ale całe... Tak.</span> A rodzice też? <span style="font-weight: bold;">Nie, nie. </span>
    </section>
    <section>
        <time>7673</time>Ale przepraszam, mamy o mnie mówić. To potem. Na te wykłady uczęszczałem w miarę pilnie. Mieliśmy wynajęte dwa pokoje, trzech kolegów z mojej klasy było, wszyscy na prawie. Uczęszczałem w miarę pilnie, ale postępów specjalnych nie było. Tak, że po tym moim prymusostwie w ostatniej klasie liceum... Pamiętam, że polonistka świetna, ale przyszło jej wykładać propedeutykę filozofii, a ja jakoś lepiej się orientowałem w tym temacie. I pamiętam, że ona wykładając tak spoglądała na mnie, a ja z wyczuciem dawałem znać, że dobrze, albo znośnie. Straszne. Tak, że po pierwszym roku wylądowałem ze stopniem dostatecznym. A to był jeden stopień na bodajże pięć przedmiotów. Ciągle w tym czasie jeszcze uważało się – w moim kręgu – że ta Polska jest. No, PSL działał. Nacisków nie było specjalnych na studentów, że do jakiejś organizacji, czy coś. Prezydent Bierut brał udział w mszach uroczystych. Tak że to życie toczyło się dosyć... Właściwie nic szczególnego nie działo się.
    </section>
    <section>
        <time>7811</time>Kolejne lata, po drugim roku dostałem już dobry na koniec, a po trzecim bardzo dobry. Po czwartym znowu dobry. Ale jakoś to skończyłem. Tymczasem różne rzeczy się działy, podziemny ruch, partyzantka. Zupełnie się z tym nie stykałem. Raz na jakimś obozie sodalicyjnym – chociaż nie należałem do Sodalicji – prowadzonym przez tego mojego przyjaciela, o którym mówiłem, Oświęcim... Wiem, że jacyś chłopcy tam się wybrali, to było gdzieś w Beskidzie, w górach. I opowiadali o spotkaniu z jakimiś partyzantami. I że on ich ostrzegał, że nie, bo to jest Sodalicja itd. On właśnie z tą Sodalicją... Potem parę tygodni siedział. Te rzeczy do mnie nie docierały zupełnie. Czy do nas, kręgu moich znajomych, którzy tutaj... Nawiązywałem coraz dalsze znajomości, przyjaźnie. Częściowo to byli ludzie, którzy przyjechali z Zagłębia, z Dąbrowy, znani mi wcześniej. Częściowo tutaj poznawałem. No i tak to szło do 1949 roku. <span style="font-weight: bold;">Obrona, tak? Skończył pan studia?</span> Żadna obrona. To był ostatni egzamin, nie było obrony, nie było pracy żadnej.
    </section>
    <section>
        <time>7915</time>Tylko były te cztery zasadnicze egzaminy zbiorcze plus jeszcze dodatkowe jakieś takie, z niektórych przedmiotów oddzielne, np. medycyna sądowa. Tutaj może warto wspomnieć, medycyna sądowa była. W ramach tych zajęć uczestniczyłem przy sekcji zwłok. I to było coś takiego uderzającego, kiedy zobaczyłem tego człowieka rozkrojonego. Takie silne uderzenie świadomości, że to nie może być cały człowiek. Znaczy, że coś musi zostać. Że to co widzę tutaj, co leży przede mną, to nie jest cały człowiek. To tak jakby dowód na istnienie duszy, czy życia pośmiertnego. Bardzo mocne takie uderzenie. <span style="font-weight: bold;">Aplikacja jakaś w takim razie?</span> Tak. Potem okazało się... Kiedy teraz się narzeka, że młodzi nie mają pracy, bezrobocie, to jak przypominam sobie, to to nie było tak o wiele lepiej. Dostałem za protekcją znajomego księdza, który był wtedy zdaje się rektorem seminarium częstochowskiego, albo ojcem duchownym, pracę w Związku Młodzieży Rzemieślniczej i Rękodzielniczej.
    </section>
    <section>
        <time>8023</time><span style="font-weight: bold;">Cztery lata studiów, no i co dalej po studiach? Gdzie pan pracował? </span>Cztery lata studiów. I okazało się, że trzeba było jakiejś protekcji u znajomego księdza, żeby się dostać do Stowarzyszenia Młodzieży Rzemieślniczej i Rękodzielniczej. Takie coś istniało. Budynek ich na Skarbowej, na rogu Skarbowej i... No jak się nazywa. <span style="font-weight: bold;">Kraków...</span> Przepraszam. To była bursa dla takiej młodzieży ubogiej jakiejś. Oni tam mieszkali i chodzili do rozmaitych szkół rzemieślniczych. Ja tam dostałem jakąś funkcję w biurze, pod dowództwem jakiegoś byłego pułkownika, niezwykle takiego posępnego człowieka i gburowatego. Jedną z moich ważnych funkcji było układanie jadłospisu codziennie dla kuchni. Ja miałem wykaz możliwych potraw, które oni sprowadzali, i wykaz kalorii. I ja wiedziałem, ile kalorii powinno być dziennie i układałem z tego jadłospis. Dawałem go do kuchni, w której nigdy nie był realizowany ten jadłospis, oni robili, co im się podobało. A mieli powiedzieć w razie czego, że dzisiaj trzeba było coś zmienić z takiego, czy innego powodu.
    </section>
    <section>
        <time>8131</time>To mi nie dawało przekonania, że moja praca jest jakoś szczególnie pożyteczna i efektywna. Jednocześnie – to był rok 1950 już, początek – zawarliśmy związek małżeński ze znaną panu moją żoną. I powstała kwestia mieszkania. Przez parę dni gnieździliśmy się w tym moim mieszkaniu na Smoleńsku. No i znowu przez jakichś znajomych dotarliśmy do faceta, który chciał sprzedać mieszkanie. Facet był, zdaje się, związany z UB. Dotarliśmy przez jakiegoś innego ubeka, męża siostry przyjaciółki mojej żony. Takie były to czasy. Ale to ubectwo nie było w tym momencie istotne, właściwie elementem ubocznym. Tylko tak wspominam. Otóż to mieszkanie było w domu stanowiącym własność brata profesora Jana Dąbrowskiego, historyka, od którego wszystkie przedwojenne podręczniki do gimnazjum pochodziły. Ten brat był malarzem, jego żona też była malarką. I tutaj był jakiś – ja w tej chwili już nie potrafię zrekonstruować – jakiś podstęp którejś ze strony. Ten człowiek, od którego to kupiliśmy, miał przydział na to.
    </section>
    <section>
        <time>8240</time>I on to miał załatwić tak, że w porozumieniu z tymi właścicielami. To był wydzielony pokój w ich bardzo dużym mieszkaniu, złożonym z dwóch mieszkań połączonych na jednym piętrze. W rezultacie okazało się, że według ich uznania myśmy się tam dostali podstępem. Właściwie to ja miałem być najpierw. Mieliśmy wtedy dopiero ślub cywilny, bo wtedy można było najpierw cywilny zawrzeć. Ale już nie mieliśmy czystego sumienia, bo jak moja żona przychodziła, tośmy chodzili tak, żeby razem stawiać nogi, żeby nie poznali, że to dwie osoby. Potem, jak się okazało, że to my się tutaj wprowadzamy i że dostaliśmy ten przydział z urzędu lokalowego, to wywołało furię wściekłości u tych gospodarzy. I przez 11 lat żyliśmy w atmosferze nienawiści do nas. My nie, my... No złość była, co prawda. To znaczy w takiej, że wyjście na wspólny korytarz było połączone z nerwami, bo nie wiadomo... Byli to ludzie, którzy bardzo złośliwie realizowali te swoje pretensje. Kiedy opowiadam to moim wnukom, no to oni są po ich stronie.
    </section>
    <section>
        <time>8340</time>No bo, jakżeż, no, wprowadziliśmy się do cudzego domu, do cudzego mieszkania. Dla nich to było nie do wyobrażenia, że tak można robić. Nie rozumieją ówczesnej sytuacji. Ja też im dzisiaj muszę przyznać trochę racji, ale wtedy... Wtedy człowiek wszedł już w ten tryb tego istniejącego porządku, że ja mam prawo tu zamieszkać. Skomplikowana rzecz. Też pan już nie zna tego uczucia. <span style="font-weight: bold;">Rozumiem brak mieszkań, potrzebę mieszkania na swoim.</span> Była jakaś wewnętrzna aprobata dla aktu niesprawiedliwości jakim było odebranie tym ludziom prawa do dysponowania swoim domem i swoim mieszkaniem. <span style="font-weight: bold;">Ale oni o tym nie wiedzieli, a Państwo początkowo też nie wiedzieli, że to będzie w taki sposób załatwione?</span> No była jakaś niejasność początkowo, znaczy ten facet kręcił. Nie wiem, gdybyśmy wiedzieli, że to tak będzie, prawdopodobnie bym się nie zdecydował na tę transakcję. Niemniej to trwało, tam się urodziło dwoje dzieci, jak mówię, w warunkach nieustannego napięcia.
    </section>
    <section>
        <time>8352</time>Moja żona ma jeszcze bardzo słaby system nerwowy, ja też nie najsilniejszy. Dlatego z tym ruchem oporu w czasie wojny...<span style="font-weight: bold;"> Tak, rozmawialiśmy o tym.</span> Więc te 11 lat to była dla nas straszliwa udręka. Ja tam pracowałem do końca 1950 rok chyba, w tym stowarzyszeniu młodzieży, pisząc te menu. Jednocześnie dostałem się na bezpłatną aplikanturę sądową. Tak, że zdaje się, dwa dni chyba w tygodniu chodziłem do sądu. Zacząłem od wydziału karnego. Bo najchętniej bym był sędzią. Ale kiedyś zauważyłem, że sędzia, który jakiegoś pijaczynę, który po pijaku wyzywał Gomułkę, coś tam brzydko o nim mówił itd., nieprzytomnie całkiem, skazał na coś, to mógł spać spokojnie. Natomiast gdyby go uniewinnił, to by spać spokojnie nie mógł. To zobaczyłem w pewnym momencie, że to nie. Wtedy dotarła do mnie ta świadomość rzeczywistości. I ostatniego grudnia 1950 roku, kiedy można było się starać... Zlikwidowali bezpłatną aplikanturę. Można było się starać o przejście na normalną, etatową, albo odejść.
    </section>
    <section>
        <time>8519</time>Zdecydowałem się odejść. Po paru miesiącach – znowu musiałem szukać parę miesięcy – dostałem się... <span style="font-weight: bold;">Odważna decyzja, tylko tyle powiem.</span> Nie, ja jakoś nie odbierałem tego jako odważnej. Nie odbierałem tego jako ofiary jakiejś. Tak to czuję. <span style="font-weight: bold;">To tylko w nawiązaniu do tej konspiracji, że każdy musi podjąć jakąś ważną decyzję.</span> Muszę opowiedzieć o pewnym epizodzie, o pewnej rozprawie. Rozprawa toczyła się przeciwko pewnemu Żydowi, byłemu więźniowi Oświęcimia, Auschwitz, oskarżonemu o złożenie fałszywych zeznań w stu kilkudziesięciu wypadkach. Mianowicie człowiek ten zeznawał, że był członkiem <span style="font-style: italic;">Sonderkommando </span>i że rozpoznawał znajomych, których wsadzał do pieca. I potem zeznawał to w postępowaniu o uznanie za zmarłego. Żeby uzyskać prawo do tego, trzeba było uzyskać orzeczenie o uznaniu za zmarłego, jak wiadomo. To było sto kilkadziesiąt wypadków. Po czym powstało podejrzenie, na podstawie jego numeru, że on w tym czasie, o którym mówił, nie mógł być w tym <span style="font-style: italic;">Sonderkommando</span>.
    </section>
    <section>
        <time>8526</time>Czyli oskarżenie o fałszerze zeznania. Pan sobie teraz wyobraża dylemat sądu? Skazać człowieka, który był w tym Oświęcimiu, Żyda? <span style="font-weight: bold;">No właśnie, znowu na więzienie.</span> Nie wiem, co się z tym stało, odszedłem stamtąd wtedy jakoś, poszedłem do innego działu. Nie wiem. A wtedy moja praca polegała na protokołowaniu i pisaniu uzasadnień, które oczywiście potem sprawdzał mój patron sędzia i podpisywał. Ale to było coś, o czym pamiętam do dzisiaj. Tą grozę tego, jak takiego człowieka... Co z tym zrobić. Więc zdecydowałem się jakoś bez żalu odejść z tego. Przez parę miesięcy coś szukałem. Nagle pojawiła się możliwość, przez znajomych się dowiedziałem, że Biprostal, to jest Biuro Projektów i Studiów Hutnictwa, wielki taki budynek... A pan nie z Krakowa, to pan nie będzie wiedział. Biuro, które projektowało praktycznie całą Nową Hutę. Że szukają tłumaczy. No to myślę sobie: zgłoszę się. Zgłosiłem się jako tłumacz z niemieckiego i z rosyjskiego. Nabór na tłumaczy był, potem jak się zorientowałem, że jak ktoś znał bukwy rosyjskie, to go przyjmowali. Było nas coś trzydziestu paru na początku.
    </section>
    <section>
        <time>8727</time>Potem się to wykruszyło, jak się okazało, że niektórzy w tej dokumentacji pisali, że wagon zawiera 32 tysiące suwnic. Wie pan, co to jest suwnica? <span style="font-weight: bold;">Wiem, bardzo wielka rzecz. </span>A kran po rosyjsku znaczy suwnica, i to do zakręcania. Więc to było 32 tysiące kranów. To potem się wykruszyła ta reszta, zostało nas kilkoro, taki zespół rzeczywiście już mniej więcej wykwalifikowany. Kierownikiem tej komórki tłumaczy został jedyny człowiek bez wyższego wykształcenia, ale jedyny partyjny. Znaczy, nie mógł być niepartyjny. Który spędził na Syberii jakiś czas. Poczciwina zresztą, nie będący w stanie utrzymać jakiejś dyscypliny. Tak, że przez te 25 lat, które tam spędziłem jako tłumacz techniczny, tośmy poświęcali dużo czasu na fuchy po prostu. Tłumaczyło się różne rzeczy. On nie miał na tyle autorytetu i na tyle możności sprawczej, że tak powiem, żeby temu przeciwdziałać. <span style="font-weight: bold;">I on też przez 25 lat?</span> On też, przez cały czas. Nie mógł być nikim innym... Byli tam inżynierowie również, znający się bardzo na...
    </section>
    <section>
        <time>8827</time>Bo musiał być partyjny, a nikt się nie kwapił do partyjności jakoś. Przypomniałem sobie jeszcze, że w ciągu tych miesięcy poszukiwania pracy... Zaraz, zaraz, co ja gadam... <span style="font-weight: bold;">Aplikacja?</span> Nie, po tych paru miesiącach nie poszedłem do Biprostalu. Poszedłem do Narodowego Banku Polskiego. <span style="font-weight: bold;">Jako tłumacz?</span> Nie, do wydziału kredytowego na Szpitalnej. I tak pan nie wie, gdzie. Dobrze, jeden z oddziałów Narodowego Banku Polskiego. Byłem bardzo zadowolony, bo to taka stała pensja i pewne stanowisko się wydawało. W tym wydziale kredytowym nie bardzo sobie radziłem. Nie bardzo się orientowałem po prostu. Tam byli fachowcy dobrzy. Potem mnie przenieśli na stanowisko kierownika komórki dysponentów rozliczeń, tak to się nazywało. Mianowicie siedziały panienki takie za ladą i ten oddział obsługiwał spółdzielnie pracy poszczególne. I te spółdzielnie pracy nigdy nie miały pieniędzy na koncie, tak jak dzisiejsze szpitale. Tylko że wtedy przychodzili i dostawali kredyt. I tutaj zależało od tego, żeby im ten kredyt udzielić czy nie.
    </section>
    <section>
        <time>8925</time>Na płace na przykład stale się udzielało. Wszystkie te spółdzielnie były zadłużone, a niektóre popadały w tarapaty. Pamiętam takie kłopoty straszne spółdzielni przemysłu drzewnego. Jakaś jesień, bardzo pogodna, a ich produkcją w znacznej mierze to były trumny. I oni prawie polegli na tej pogodnej jesieni, bo trumny nie szły. No więc tutaj się czułem dobrze na tym stanowisku, byłem w dobrych stosunkach z personelem, lubili mnie. A ja sam miałem poczucie władzy nad człowiekiem, bo taki jakiś finansowy kierownik przychodził i kłaniał się, i zależało mu na mojej życzliwości. No w jakimś tam zakresie niewielkim miałem możność ten kredyt dać mu mniejszy, albo większy, albo nie dać np., czy coś. Raz mi się chyba tylko zdarzyła próba skorumpowania mnie. Jacyś przyszli, prezes z księgowym chyba, chcieli mi coś wręczyć, ale pamiętam, że z godnością odmówiłem. Ale to raz było. Ciekawe, ile oni tam przynieśli. No i tam pracowałem sobie ja tak, czyli w tym 1951 do końca roku, w 1952, 1953. 1953, tak.
    </section>
    <section>
        <time>8937</time>I tak się mówiło wtedy, że w banku albo się wyjdzie najwyżej po dwóch i pół latach, albo się zostanie do końca życia. To ja po tych dwóch i pół latach odszedłem, ale znęcony ofertą którejś z tych spółdzielni. Zostałem kierownikiem finansowym w tej spółdzielni. Nade mną był główny księgowy. Ja kompletnie sobie z tym nie radziłem, nie wiedziałem co robić. Podległy mi kasjer miał znacznie większą orientację ode mnie. Dowiedzieć się czegoś od głównego księgowego, który był gburem straszliwym, było trudne, tak że czułem się fatalnie. Ciągnęło się to od grudnia 1953 roku do września 1954. I wtedy nagle posłyszałem gdzieś o tym Biprostalu, o tym biurze projektów. I w ciągu jednego dnia załatwiłem odejście stamtąd, z obowiązkiem, że będę przychodził jeszcze po południu i coś tam załatwiał do końca w tej spółdzielni. I zacząłem pracę tego tłumacza technicznego, o której już na początku wspomniałem. I to trwało przez 25 lat, z tym, że ostatnie 10 lat to już byłem na pół etatu, potem na mniej jeszcze. I w ogóle tak w domu raczej pracowałem.
    </section>
    <section>
        <time>9150</time>To, co mnie dziwiło, to że przez szereg pierwszych lat, szereg, ja tam siedziałem tych osiem godzin i mnie to nie nudziło. Jakkolwiek robiłem rzeczy, na których się nie znałem kompletnie. Sam proces tłumaczenia mnie jakoś tak wciągał, że zupełnie mi to nie przeszkadzało. Nie wiem jak to było możliwe, ale pamiętam jeszcze to wrażenie zdziwienia nad sobą samym. <span style="font-weight: bold;">Lubił pan to najwidoczniej.</span> Jakoś tak. Była sympatyczna atmosfera w tym gronie, owszem, właściwie niemal przyjacielskie grono się z tego utworzyło. Dobrze się w tym czułem. Ten kierownik nie był groźny, ci inni nie znali się, to nie mieszali się, ci wyżsi. Inżynierowie przychodzili, prosili, żeby to przepisać po radziecku, to znaczy przetłumaczyć na rosyjski. Przetłumaczyć po radziecku. Dyrektor, kiedyśmy się upominali o pieniądze na słowniki, zdziwił się bardzo, że jak to, jak tłumacze są, to po co im słowniki? Jak będę miał słownik, to sam przetłumaczę. No więc... Były takie różne wyprawy, wycieczki robione z tego.
    </section>
    <section>
        <time>9254</time>Utworzyło się takie środowisko dosyć zżyte. To bardzo duże grono było. W tak zwanym międzyczasie, pod koniec lat pięćdziesiątych zainteresowałem się przewodnictwem po Krakowie. Zrobiłem kurs przewodnicki i potem jeszcze zrobiłem egzamin z niemieckiego, rosyjskiego kolejno i czeskiego i oprowadzałem w tych językach. Dyscyplina pracy taka była, że w sobotę z reguły wyrywałem się... Zresztą drugi kolega tam pracujący też to samo. Wychodziliśmy sobie spokojnie, nasz kierownik, jak mówiłem, bezwolny, musiał to znosić. I przez szereg lat właściwie przez soboty i niedziele harowałem od rana do wieczora, albo do nocy, oprowadzając wycieczki. Co mnie bardzo interesowało, pomimo że to się przecież po raz setny powtarzało. Ale tutaj miałem możliwość nawiązywania kontaktu z ludźmi, choćby na te parę godzin. Te kontakty często się potem przeradzały w jakieś dłuższe nawet znajomości. No i bardzo wiele ciekawych przygód z tym związanych.
    </section>
    <section>
        <time>9350</time>Choćby taka wizyta z jakąś niemieckojęzyczną grupą w katedrze na przykład na Wawelu, gdzie ja przy którymś grobowcu wpadam w taki patos, odwracam się, patrzę, a tu jeden uczestnik wkłada kapelusz na głowę. Więc ja tak spojrzałem na niego, a on z uśmiechem zdejmuje. Przechodzimy do następnego, ja znowu wpadam w wysokie tony, a ten kładzie kapelusz. I co się okazało? Turek, który w momentach patosu i właśnie czci dla tego, co jest, uważał, że musi mieć nakrytą głowę. Osobliwe były też wycieczki radzieckie. Tych ludzi ściągano z dalekiej Syberii. Ach, tutaj niedawno znalazłem w swoich szpargałach takie instrukcje, jak trzeba kombinować, żeby nie być w katedrze wawelskiej na przykład. Zamek tak, komnaty, potem to minąć, bo musimy jechać do Huty. Ci ludzie musieli na pół dnia jechać do Huty. No i przy wejściu do kościoła ja czułem wręcz coś, co było milczące, czułem straszliwe zdumienie tych ludzi za sobą, kiedy widzą, że ja klękam w kościele To było nieomal słyszalne zdumienie: no jak to, <span style="font-style: italic;">ekskursowod</span>, człowiek na pewno związany z jakimiś służbami, klęka? No i potem często takie...
    </section>
    <section>
        <time>9465</time>Często - nieczęsto może, ale takie rozmowy się zdarzały, przysiadamy na Plantach na ławce, odpoczynek krótki, podchodzą do mnie: - <span style="font-style: italic;">A szto wy? Wy wierujuszczij?</span> – <span style="font-style: italic;">Da.</span> – <span style="font-style: italic;">Intieriesno</span>. I rozmowa się nawiązywała. I to taka, nie z pozycji jakiegoś ślepego fanatyzmu, nie. Z zainteresowaniem prawie. Widać było, że to dla tych ludzie jest... Kobiety, widząc młodych kleryków: - <span style="font-style: italic;">Ach, kakije krasnyje junoszy! Czy oni dobrowolnie? </span>To nie moje, ale mojego kolegi oprowadzającego po rosyjsku. Na dziedzińcu Collegium Maius pytanie: - <span style="font-style: italic;">Kopiernika zdies zażgli?</span> A on na to: - <span style="font-style: italic;">A za cziem jewo było zażigat'?</span> No więc zderzenie tych ludzi czasami z bardzo jakichś dalekich z tym światem tutaj, to było bardzo wiele ciekawych przygód. Z tego powstał też nasz pierwszy kontakt z Czechami. Prowadzę czeską wycieczkę. Potem jakoś tak przy Barbakanie zatrzymuje się grupa troszkę z tyłu, do mnie podchodzi para ludzi: - <span style="font-style: italic;">My taki katolici. </span>Widzieli prawdopodobnie, że ja klęknąłem w kościele. No i ta przyjaźń trwa do dzisiaj na przykład.
    </section>
    <section>
        <time>9584</time><span style="font-weight: bold;">A ten czeski, jak w ogóle język, kiedy pan... </span>Nie wiem kiedy i dlaczego. No, to slawistyka, ciągnęły mnie języki słowiańskie jednak. Coś było z takich jakichś panslawistycznych, trochę takie wzajemności słowiańskie, jakieś takie pociągi miałem. A potem to się okazało, że to jest przydatne też w tej pracy tłumacza technicznego, że się przyda. I to tak stopniowo do tego doszedłem. <span style="font-weight: bold;">Kursy? </span>Nie.<span style="font-weight: bold;"> Samodzielnie? </span>Nie. Był kurs czeskiego, ale krótki bardzo i pobieżny, w tym kole przewodników po Krakowie, który skończyłem. Ale tak wiele mi nie wniósł, jestem raczej samoukiem z zamiłowania. Tak, że to przez szereg lat to przewodnictwo było bardzo istotną częścią mojego życia i istotnym dodatkiem finansowym do pensji. Tym bardziej, że te zagraniczne języki były lepiej płatne. Ale kosztowało to absolutną harówę przez sobotę. Czasami wyrywaliśmy się w ciągu tygodnia, jak coś było ważnego. Nasz kierownik niewiele mógł powiedzieć pod jakimkolwiek pozorem. A potem, jak mówię, od lat siedemdziesiątych, to już ta moja praca była luźniejsza czasowo w Biprostalu, przechodziłem na coraz mniej etatu.
    </section>
    <section>
        <time>9710</time>Zatrudniłem się tymczasem również w zespole tłumaczy przysięgłych, bo zrobiłem uprawnienia tłumacza przysięgłego. Dwie przygody redaktorskie miałem. <span style="font-weight: bold;">Gdzie?</span> Najpierw... Gdzie było najpierw, zaraz... Najpierw było w Wydawnictwie Literackim, to był rok 1974. 13 miesięcy w każdym razie wytrzymałem. Ale ponieważ już miałem rozmaite fuchy itd., to mi rozbijało... A jednocześnie w Biprostalu, więc tu musiałem przed południem, tam po południu. A poza tym jakoś mnie to dziwnie zmęczyło. Zdążyłem zrobić dwa wielkie tomy listów Tołstoja, zredagować, i jeszcze parę innych książek. Aha, jeszcze z tym się wstydliwy wiąże wątek taki: napisałem jakieś posłowie krótkie do Paustowskiego jakiejś książki, „Kolchida” bodajże, czy coś takiego. Taki dosyć... No, w duchu czasu, jaki powinien być, ale w przekonaniu, że to będzie anonimowe. Potem ze zgrozą zobaczyłem swoje nazwisko i wstydzę się do dzisiaj. <span style="font-weight: bold;">Może niepotrzebnie.</span> Niepotrzebne się wstydzę? Potrzebnie. <span style="font-weight: bold;">Jeśli pan tak czuje... Pan czuje, że to drobna rzecz była, tak?</span>
    </section>
    <section>
        <time>9829</time>No drobna bardzo, ale jedyna wstydliwa dla mnie pod względem całej tej peerelowskiej przeszłości. Bo jeszcze przed pracą w tym banku, w ciągu tych paru miesięcy po aplikanturze, otwarła się możliwość jakiejś dobrej posady w jakimś ekonomicznym dziale w Nowej Hucie. Bo to wtedy ciągle było w rozwoju. Już tam przyjęli moje papiery itd., a potem się okazało, że nie. To było jasne, ojciec organista, wystarczyło. Bo to było ewidentne jakoś, że nie. No, jesteśmy w latach siedemdziesiątych. Te półtora roku tutaj spędziłem. Owszem, cieszyło mnie to dosyć, ale jakoś tak nie mogłem... Nie wytrwałem. Potem w pewnym momencie Bogdan Cywiński przyszedł tu nawet. On lubił takie gesty teatralne: klęknął przede mną, żebym przyszedł do redakcji miesięcznika Znak. Zgodziłem się, wytrwałem miesiąc. Trochę zawinił też spór z Podgórcem. Zbigniew Podgórzec, znane panu nazwisko? Nieżyjący już, tłumacz z rosyjskiego. Ja tam jakoś bardzo krytycznie się odniosłem do formy jakiegoś artykułu jego, który nie on, tylko żona jego robiła, czy coś tam.
    </section>
    <section>
        <time>9941</time>A on straszliwie się oburzył. No i Bogdan był po mojej stronie, Halina Bortnowska – znane nazwisko przecież – uważała, że to trzeba w rękawiczkach z nim itd. Mniej więcej to mnie też... A poza tym to, że tam na trzecią godzinę przychodziłem po południu, czy na dwunastą do trzeciej... Razem pogodzić tego wszystkiego, nie. Nie. <span style="font-weight: bold;">Bo jeszcze w tym biurze projektów pan pracował?</span> Tak, tak, przez cały czas. Aż do 1980 roku, do Solidarności. Czyli 25 lat przeszło. No więc tak mi te dwie próby nie wyszły. Ale w międzyczasie... Pierwszy mój wyjazd za granicę, w wieku 35 lat. Jak sobie teraz patrzę, moja wnuczka, która ma tu zaraz przyjść, wzięła urlop dziekański i za parę dni wybiera się w podróż po Ameryce Południowej, jakby nigdy nic. Ze swoim chłopcem. Kupili bilet do Ekwadoru, a potem zobaczą, co dalej. Cieszy mnie to. Potem chcą do Patagonii dotrzeć. Radzę, żeby już skoczyli na Antarktydę, jak już tam będą, przecież to niedaleko. No więc pierwszy wyjazd to z wycieczką z Biprostalu do Pragi, w 1959 roku.
    </section>
    <section>
        <time>10052</time>Przez szereg lat jeszcze odtąd przekraczanie granicy było dla mnie czymś fascynującym. Wkraczanie w jakiś zupełnie nowy świat. Wiele rzeczy, realiów polskich zostawiam za sobą. Tutaj są ludzie, inne mundury, nie mówiąc o innym języku. Niezwykle fascynujące i podniecające było dla mnie. Potem przez znajomych poznaliśmy parę węgierską i już w 1961 roku chyba pojechaliśmy do nich do Budapesztu. To była pierwsza wyprawa taka indywidualna i bardzo znacząca. Z żoną odbyliśmy wyprawę po... Węgry objechaliśmy potem na własną rękę. Co nas zdziwiło, to że z Października węgierskiego z 1956, pięć lat potem mentalnie niewiele zostało. To znaczy zostało to wygładzone jakoś, jak gdyby to odsunęli od siebie. Na przykład dzieci tej pary zaprzyjaźnionej to zupełnie tak jakoś się odżegnywały od tego, to pamiętam. Ale ta przyjaźń, w sensie kontaktów przynajmniej, zostaje do dzisiaj też, z tymi Węgrami. Chociaż potem byliśmy już tylko raz u nich, w 1970 roku. Przez nich poznaliśmy Niemca mieszkającego w Wiedniu, który przyjeżdżał do Polski i w antykwariatach kupował stare książki, muzyczne jakieś.
    </section>
    <section>
        <time>10191</time>Nuty i tak dalej. Nie wiem, czy on to legalnie robił, jakoś się z tym przedostawał. Oni nas zapytali, ci Węgrzy, czy byśmy chcieli go poznać i u siebie przechować, to on nas może zaprosi. No i tak też się stało. Następnego roku, chyba 1962, nasza pierwsza wyprawa za żelazną kurtynę. To było też przeżycie na granicy czechosłowacko-austriackiej, kiedy te druty i tam nad tym patrzyli na nas, na dachy i pod spód. No i Wiedeń. On nas tam zostawił w swoim mieszkaniu, dał nam jakieś pieniądze, a on wyjechał z żona i dzieckiem na urlop. Myśmy tam sobie sami byli, potem objechaliśmy jeszcze kawałek Austrii, Alpy. No, takie normalne. <span style="font-weight: bold;">Samochodem swoim?</span> Nie. Robiłem, owszem, kurs jazdy w latach pięćdziesiątych, pracując w banku chyba. Zawaliłem kolokwium o elektryczności. Jeździ pan autem? <span style="font-weight: bold;">Tak</span>. Powiedziałem, że prąd gdzieś idzie, i wiedziałem na końcu, że na masę. Nie wiedziałem w środku co. <span style="font-weight: bold;">Teraz już nikt nie musi tego wiedzieć. </span>Wiem. Ale ponieważ przy jakichś próbnych jazdach nie wychodziło mi, skręcało mi się w drugą stronę, zorientowałem się po prostu, że to nie dla mnie.
    </section>
    <section>
        <time>10290</time>To jakoś można poznać chyba. Kiedy jadę wieczorem, po ciemku, w terenie, to ja sobie zupełnie nie mogę wyobrazić, jak – i ktoś nadjeżdża z przeciwka i świeci – jak ten kierowca w ogóle może sobie poradzić. Ta Austria. Te lata sześćdziesiąte były w ogóle latami... 1964 rok znowu Czechy, wędrówka Wełtawą w górę, do południowych Czech. Cudowne miejsca zupełnie. <span style="font-weight: bold;">Wzdłuż Wełtawy czy samą Wełtawą?</span> Mniej więcej. Mieliśmy plecaki na plecach i miejscowymi autobusami, pociągami jakimiś lokalnymi przesuwaliśmy się. Pamiętam, chyba w czeskim Krumlovie, ci nasi znajomi... To już byli inni znajomi tamtych znajomych w Pradze, u których się zanadziliśmy też. Oni zamawiali telefonicznie miejsca po drodze, jakoś dawało się to zrobić. I w tym Krumlovie przychodzimy, mówimy, że mamy zamówione, a ci z hotelu, recepcja, patrzą z pewnym zdziwieniem. Okazuje się, że pokój apartament, najlepszy w tym hotelu, i tu widzą dwoje oberwańców takich, którzy zupełnie do tego nie przystawali.
    </section>
    <section>
        <time>10392</time>Ale tutaj wiele ciekawych znajomości, które trwały przez długi czas. Potem się skończyły, w naturalny jakiś sposób. I wreszcie rok 1966. Więc w latach sześćdziesiątych Węgry, Austria, teraz Czechy, jak mówię, pierwsza wyprawa po Czechach. To przez tych znajomych co to: - <span style="font-style: italic;">Iz me taki katolici. </span>No i w tych Czechach... No nic, to teraz rok 1966, sierpień. Stefan Wilkanowicz, wie pan kto to jest? <span style="font-weight: bold;">No, chyba mam braki...</span> To jedna właściwie z najwybitniejszych, chociaż ukrywających się w mroku, postaci intelektualistów katolickich dzisiaj. Wieloletni redaktor Znaku, czynny dotychczas w takiej fundacji... Jak ona się nazywa, ciągle zapominam. Między innymi właściwie autor tej preambuły do naszej Konstytucji, którą przejął Mazowiecki, za jego zezwoleniem. To o tym, to zręczne wyjście z tego, że ludzie dla których źródłem wartości jest nauka chrześcijańska, i ci, dla których nie, ale... I tak dalej. Niesłychanie zręczne wyjście z tych sporów gorszących, nieustannych. I teraz trwała dyskusja, czy by nie dało się tego włączyć w tą konstytucję europejską, projekt. To by też rozwiązywało wiele przecież, prawda?
    </section>
    <section>
        <time>10527</time>Więc Stefan Wilkanowicz, człowiek właściwie niezniszczalny i niewyczerpane źródło pomysłów, przez cały czas nasz przyjaciel od wielu lat, zagaduje mnie wtedy w sierpniu 1966 roku, że tutaj jest taka grupa Niemców z akcją Aktion Sühnezeichen. To jeszcze nie bardzo wiedziałem, co to jest. Spotkanie będzie w KIK-u. Czy bym nie chciał wziąć udziału w tym? Wziąłem udział i tak się zaczęła moja, czy nasza z żoną, przygoda niemiecka, która – jak wspomniałem, zdaje się – stanowiła bardzo istotną część naszej biografii. To była Aktion Sühnezeichen... Aha, mówił pan, że pan słyszał, ale nie za bardzo. <span style="font-weight: bold;">Tak, ustaliliśmy na początku. Wykład dla mnie.</span> To trzeba powiedzieć, co to jest. W roku bodajże 1959 przewodniczący synodu kościoła ewangelickiego w Niemczech... Świecki człowiek jest zawsze przewodniczącym tej najwyższej władzy Kościoła ewangelickiego. Niejaki doktor Lothar Kreyssig rzucił hasło, że coś trzeba zrobić ze stosunkami z sąsiadami, przede wszystkim z Polską.
    </section>
    <section>
        <time>10627</time>Że układ zgorzelecki, to jest sprawa między rządami, to jest jedno, ale trzeba coś robić na poziomie społeczeństw. I że może by tak zacząć od tego, żeby zebrała się grupa młodych ludzi, poprosiła któryś z tych krajów, które były szczególnymi ofiarami nazizmu – tzn. Izraela, Polskę, Sowiety – że chcą przyjechać na miejsce jakiegoś obozu byłego koncentracyjnego. Chcą tam pracować i milczeć po prostu. Nie chcą być niczym innym, jak znakiem właśnie. Zdają sobie sprawę, że co tu mówić. I nazwali się Aktion Sühnezeichen - "Akcją Znaków Pokuty". Ten jego apel przeszedł początkowo bez większego echa w łonie tego synodu ewangelickiego. Nic się nie działo. A to jeszcze warto powiedzieć, kto to był. To był typowy junkier pruski, pochodzący z terenu Marchii, na wschód od Berlina, właściciel wielkiego majątku, jego rodzina. Prawnik, który jako młody sędzia zorientował się w pewnym czasie, w trzydziestych latach... On został odsunięty – ponieważ nie był bardzo pewny – do takich spraw pobocznych, mianowicie do opieki nad ubezwłasnowolnionymi. Bo taki jest wydział w sądzie.
    </section>
    <section>
        <time>10753</time>Zorientował się w pewnym momencie, że ci podopieczni jakoś giną z jego pola widzenia, nie wiadomo, co się z nimi dzieje. Po nitce do kłębka doszedł, że to był program eutanazji, mordowania... <span style="font-weight: bold;">Mówimy jeszcze o hitlerowskich Niemczech?</span> Tak. <span style="font-weight: bold;">Zalegalizowany cały ten program?</span> Tak. I ten człowiek, zdając sobie sprawę, co robi, skierował doniesienie o przestępstwie na kogoś w ministerstwie, kto odpowiadał za ten program. Zadając sobie sprawę, że to jest przecież granie... <span style="font-weight: bold;">No właśnie, biskup Münsteru robił podobne rzeczy, ale jego nie można było ruszyć.</span> Oczywiście wyleciał z sądu, nic mu się nie stało. Wiele lat potem w jakiejś gazecie norweskiej była mowa o tym, jako o przykładzie tego, że można było w pojedynkę rzucić rękawicę III Rzeszy, nie ryzykując w stu procentach głową. I rzeczywiście, do wojska go nie wzięli, bo uznali go za niegodnego noszeniu munduru. Zostawili go na tym jego majątku, na szczęście, spokojnie. I on tam zorganizował coś jak gdyby patriarchalną komunę z tymi pracownikami, robotnikami, tworzył jedną rodzinę.
    </section>
    <section>
        <time>10848</time>I jednocześnie pomagał Żydom, ile się dało. Mówię o tym dlatego, że właśnie od takiego człowieka wyszła inicjatywa tej pokuty za winy całego narodu. Człowieka, który nie miał sobie nic do zarzucenia. Kiedy szereg lat po tym, w trakcie naszej podróży z żoną po obozach tego Aktion Sühnezeichen na terenie NRD spotkaliśmy go... A to był już taki czas, że on był już na emeryturze, był słaby bardzo zdrowotnie. Już te młodsze pokolenia nie wiedziały o nim, nawet w Aktion Sühnezeichen. I on się tam zjawił w czasie takiej pogawędki wieczornej wśród tej młodzieży niemieckiej, częściowo polskiej. Bo to były... Ale do tego jeszcze przejdę, jeśli będziemy mieli czas. Widząc, że nie bardzo wiedzą, kto to jest, opowiadam tym Niemcom to mniej więcej, co panu mówię o nim. Że człowiek, który sam sobie nie ma nic... Przecież sam winy osobistej... Wręcz przeciwnie. On mówi na to: - <span style="font-style: italic;">Oj, nie ma pan racji.</span> I tu wyciągnął fotografię z portfela. – <span style="font-style: italic;">To jest</span>, mówi, <span style="font-style: italic;">mój przyjaciel Żyd, którego w pewnym momencie aresztowali. A ja nie zrobiłem nic, żeby go ratować. </span>
    </section>
    <section>
        <time>10953</time><span style="font-weight: bold;">Pan wcześniej też o tym mówił w pewnym sensie, mówiąc o Auschwitz.</span> I mówi: - <span style="font-style: italic;">Wszystkiego mogę się pozbyć w życiu. Tego zdjęcia nie chciałbym się pozbyć.</span> To była postać zupełnie przypominająca proroków starotestamentowych. Kiedy potem... Wcześniej raczej, w jednym ze swoich wystąpień w KIK-u krakowskim, mówił, że czuje się jak Mojżesz na górze Nebo, który widzi Ziemię Obiecaną, wie, że on już sam nie dojdzie do niej. To znaczy, że on nie doczeka tego pełnego pojednania tych dwóch narodów, ale że ma tę wizję. Zupełnie wyjątkowy charyzmat – dzisiaj słowo nadużywane mocno. No i od tego spotkania z tymi Niemcami w tym sierpniu 1966 zaczął się nowy, bardzo ważny rozdział w naszym życiu. Mianowicie, bardzo intensywne zaangażowanie w tę współpracę polsko-niemiecką. Do tego czasu nie wyobrażaliśmy sobie z żoną wyjazdu za tamtą granicę. Znaczy, ? [184:06] w masie języka niemieckiego - bo w Austrii to jednak co innego – zobaczenia tych czapek z podniesionym denkiem... <span style="font-weight: bold;">Niewyobrażalne</span>. Niewyobrażalne. I tu nastąpił przełom.
    </section>
    <section>
        <time>11065</time>Przerwałem na tym, że na razie przeminął bez echa ten jego apel. Potem, w początku lat sześćdziesiątych jakoś jednak pewne kręgi holenderskie się tym zainteresowały i nawiązały współpracę. W międzyczasie, w 1961, mur berliński. I ten ruch musiał się podzielić na dwie odnogi, przy trudności komunikacji wzajemnej, na Zachodzie Aktion Sühnezeichen i na Wschodzie. Na Zachodzie on się potem rozwijał w sposób świecki zupełnie. Natomiast w Niemczech Wschodnich trwał pod egidą Kościoła ewangelickiego, ale przybierając jednocześnie charakter ekumeniczny. Bo w takiej radzie tego ruchu był zawsze przedstawiciel episkopatu katolickiego. Tak, że współdziałali pod tym względem. I miał charakter już z natury rzeczy religijny, bo to się koło kościołów toczyło. Pierwsza taka... Nie wycieczka, wyprawa do Polski, w 1965 roku. Na rowerach bodajże przyjechali. W Oświęcimiu nie byli wtedy, byli na Majdanku, gdzieś jeszcze, w kilku obozach. I druga wyprawa, w 1966, ta o której mówię.
    </section>
    <section>
        <time>11170</time>To był przełom właściwie mentalny dla nas z żoną. Że pierwszy Niemiec tutaj przyszedł i usiadł w tym miejscu, gdzie pan siedzi, z tej grupy. A potem ja wyszedłem przygotować herbatę, patrzę, a on biedak śpi, bo taki słabowity był dosyć. I zmęczony usnął tu. Do tego czasu utrzymujemy bardzo bliskie kontakty. I to była druga i ostatnia wyprawa za zezwoleniem władz enerdowskich. Potem doszli do wniosku: nonsens, jak to, jakie znaki pokuty, za co? Przecież pokutować to tamci Niemcy Zachodni mogą sobie, prawda? A my, pierwszy kraj robotników i chłopów, mamy tu układ o przyjaźni, nie ma problemu. Nie. Już nie mogli organizować takich tych. Natomiast stało się coś innego – zaczęli zapraszać prywatnie już, prywatnymi kanałami, młodzież z Polski na obozy organizowane u siebie. Było takich obozów co roku w lecie około trzydziestu. Obozy liczące około dwudziestu ludzi. One pracowały normalnie przy instytucjach kościelnych. Przy kościołach, w szpitalach, w domach starców.
    </section>
    <section>
        <time>11261</time>Najprostsze prace fizyczne. Po prostu nie było chętnych, którzy by to robili. Czyli to już nie o pieniądze chodziło, to była realna pomoc. Pięć godzin pracy fizycznej, potem wspólne rozmowy, zabawy, dyskusje. W niedzielę gdzieś wycieczka. I zaczęli na to zapraszać naszą młodzież. Tak, że około setki z Polski co roku tam się znajdowało. Z kolei młodzi Niemcy zaczęli przyjeżdżać tutaj, do podobnych środowisk. Tak, że to trwało i nikt nie obliczy, jaki zakres ta siatka objęła i ile przez to stało się w płaszczyźnie czysto ludzkich stosunków polsko-niemieckich. W każdym razie ta wschodnioniemiecka – ale podkreślam – wschodnioniemiecka gałąź Aktion Sühnezeichen stała się odtąd najważniejszym partnerem naszego środowiska. Myślę o środowisku "Znaku", do którego "Więź" też należy. Drugim takim, zachodnioniemieckim, to Pax Christi zachodnioniemieckie było. Ale to potem dalsza sprawa. Nasze kontakty przez szereg lat dotyczyły tych Niemców Wschodnich tutaj.
    </section>
    <section>
        <time>11350</time>No i potem właściwie wiele przykładów miałem wśród naszych znajomych tutaj, z którymi kontaktowałem tych naszych Niemców, że zdumienie: nie wiedziałem/nie wiedziałam, że są również tacy Niemcy. Uderzenie, tak, to było niesamowite. Dla dzisiejszego pokolenia to jest nic. W rezultacie, w skali rodzinnej, w tych obozach wzięło udział oboje naszych dzieci. I z tego czasu ciągną się ich najżywsze przyjaźnie niemieckie. A potem nasze wnuki już też. No a myśmy się zaangażowali w to bardzo mocno. Byliśmy zapraszani tam co roku w każdym razie do tych Niemiec, żeby jeździć po tych obozach organizowanych przez Aktion i rozmawiać z ludźmi, przedstawiać im to. Jak dzisiaj o tym myślę, to wiele rzeczy się zdezaktualizowało. Kiedy pytałem ich na przykład, czy poczuwają się do jakiejś więzi ze swoim narodem, okazywało się, że nie. No bo jak... Ktoś mówi, że przecież oni nie pamiętają wojny, albo urodzili się po wojnie. Ale pytałem w takim razie, czy są dumni z Beethovena, z Goethego i Schillera, z Walthera von der Vogelweide?
    </section>
    <section>
        <time>11467</time>Okazywało się, że wcale nie. A o Waltherze von der Vogelweide w ogóle nie słyszeli. Bo chciałem nawiązać do tej solidarności jakiejś. Jeżeli jesteśmy solidarni w dobrym, czujemy się dumni, to musimy też... I to mi... Przeciwstawiałem to często polskiej młodzieży i polskiej mentalności. Dzisiaj już bym się nie ośmielił tego robić, bo już nie jestem tego zupełnie pewien. <span style="font-weight: bold;">A hasło KIK w całym tym przedsięwzięciu? Czy Klub Inteligencji Katolickiej był w to zaangażowany?</span> Tak, tak. No mówię, to środowisko "Znaku", do którego należy... Kiedy mówimy o środowisku "Znaku", to jest "Tygodnik Powszechny", "Znak" miesięcznik i wydawnictwa i tych pięć KIK-ów, które wtedy istniały. I tych pięć KIK-ów wszystkich: warszawski, wrocławski, lubelski, krakowski i toruński. Bo tylko na tych pięć pozwolili po Październiku, potem ucięli. <span style="font-weight: bold;">Krzyżowa jest jakimś pokłosiem całej tej...</span> Pokłosiem w tym sensie, że jedną z osób kierowniczych tam jest jedna z osób czołowych wówczas w tym Aktion Sühnezeichen tym wschodnim, na przykład. Tak że jak najbardziej.
    </section>
    <section>
        <time>11564</time>Więc jeździliśmy tam, a jednocześnie udało nam się zorganizować poprzez KIK szereg takich <span style="font-style: italic;">Studienreise</span>, wypraw studyjnych po Polsce dla tamtych ludzi. Które, śmiem twierdzić, organizowałem, przygotowywałem z kurii i prowadziłem. To trwało przez całe lata siedemdziesiąte i osiemdziesiąte potem. Zwłaszcza siedemdziesiąte. Te kontakty... W tej chwili Aktion Sühnezeichen... Ona traciła z biegiem czasu swoje pierwotne oblicze, bo im dalsze pokolenia, tym ta idea pokutowania... No nie, żadnego sensu już nie ma w ich pokucie, to są dla nich przyjaciele czy znajomi, zupełnie tacy sami jak polscy. Ten problem w tej płaszczyźnie jest rozwiązany. Tak że właściwie jakoś się to rozpłynęło. Czasami było tego żal, ale po prostu trzeba się zgodzić z tym, że pewne tego rodzaju rzeczy rodzą się, dojrzewają, obumierają. Tak jest. To nie jest nic takiego, jest to regularność. Jak mówię, ta działalność i to zaangażowanie wypełniło nam resztę lat sześćdziesiątych i całe siedemdziesiąte.
    </section>
    <section>
        <time>11652</time>No, wtedy jeszcze była wizyta w Czechach w 1968, w czasie pełni Wiosny Praskiej. <span style="font-weight: bold;">Byliście tam państwo?</span> Tak. Kontakty z wieloma osobami czołowymi wtedy w tym ruchu i jakoś wchłanianie tej atmosfery niesłychanej. Jedną z takich ważnych postaci był ksiądz Josef Zwierzina. Spotkał się pan z tym nazwiskiem? Nie, już chyba. <span style="font-weight: bold;">Nie spotkałem się, ale to pewnie świadczy o mojej ignorancji.</span> Nie, nie świadczy o niczym. Ten człowiek nie żyje od 1980 roku. Poza tym naprawdę żyjemy już w innym świecie zupełnie. O niczym to nie świadczy. A wtedy to była jedna z takich... Postać tego podziemnego Kościoła, chociaż on nie lubił słowa „podziemny Kościół”, bo mówił, że „podziemny Kościół” to ci, co już pod ziemią leżą. Człowiek o nieprawdopodobnym haszkowskim poczuciu humoru. Wie pan, co to jest czeski humor. Ja jak patrze na filmy czeskie i słucham lektora polskiego, to strasznie żałuję, że ten lektor jest, bo... <span style="font-weight: bold;">...zabija</span>. Tak, nie da się. To jest jedyne w swoim rodzaju przecież.
    </section>
    <section>
        <time>11743</time>No więc ten zryw, jaki tam był wtedy, to było coś niesamowitego. Kiedyśmy przejeżdżali stamtąd z kolei do Berlina przez granicę, musiałem te gazety czeskie, które były wolne, owijałem w nie książki, które wiozłem. Żeby był to papier jakiś, którym owinięta jest książka. Jak mówię, w 1968 pojechaliśmy do Berlina też. Tam ciągle dalej oglądanie Niemiec. Zresztą ponieważ mnie historia sztuki interesuje też, to bardzo wiele zobaczyliśmy przy tej okazji. Ale przez cały czas główny nacisk kładliśmy na ludzi. Dlatego nie ciągnęło mnie, żeby jechać do krajów, gdzie nie mogę się rozmówić. No Węgry były jedynym przypadkiem, ale po niemiecku jako tako można było. <span style="font-weight: bold;">Rozumiem. Żeby zrozumieć, trzeba mówić. </span>Tak. Bo jakoś nie interesowało mnie samo oglądanie jako oglądanie. Powstało bardzo wiele przyjaźni z Czechami w tym czasie. Z Niemcami ogromna jakaś ilość, to się nie da zmierzyć. To potem miało swój owoc z chwilą nastania stanu wojennego, kiedy to mieszkanie stało się z konieczności jakimś punktem rozdzielczym.
    </section>
    <section>
        <time>11840</time>Codziennie dostawaliśmy po parę paczek od nieznanych osób, po prostu z pomocą. Różną, świeczki na przykład, pasta do butów. Uważali, że niczego nie mamy. Ktoś gdzieś szedł do najbliższej parafii, dowiadywać się o jakiś adres do Polski i trafiało na nasz adres. To, co dokonało się w stosunkach między tymi krajami dzięki – można tak powiedzieć – stanowi wojennemu i tej niesłychanie masowej pomocy, to jest rzecz niezmierzona całkiem. Naprawdę. Zawsze im to powtarzam. <span style="font-weight: bold;">A tłumaczenia? Kiedy u pana zaczęły się te teologiczne...</span> Przejście z tego... Późno bardzo, pod koniec lat siedemdziesiątych. <span style="font-weight: bold;">I to było całkowicie zaangażowanie się w tłumaczenie, czy cały czas na zasadzie fuch?</span> Na razie to jeszcze ciągnął się ten Biprostal, a potem jeszcze praca jako tłumacz przysięgły. Trzeba było mieć ubezpieczenie. Ale już coraz bardziej się wciągałem w te rzeczy. Pierwsza rzecz wydana w "Znaku"... <span style="font-weight: bold;">Panie Juliuszu, mogę zadać kilka pytań?</span> A pewnie, że pan może. <span style="font-weight: bold;">To wrócę do początku, żeby zachować porządek jakiś.</span>
    </section>
    <section>
        <time>11940</time><span style="font-weight: bold;">Chciałem zapytać jeszcze o dzieciństwo. Pan był jedynakiem? </span>Tak. <span style="font-weight: bold;">A czy jakieś kuzynostwo, rówieśnicy, pan jakichś miał w Zagórzu?</span> W Zagórzu kuzynostwa nie, rówieśników tak. No, dzieci jakieś takie, bawiłem się z nimi. Przy tym miałem tę pozycję, jak mówię... Na przykład piłka to była moja, ja decydowałem, czy gramy w dwa ognie, czy w nożną. Oni na ogół chcieli w nożną, a ja przepierałem te swoje dwa ognie, bo lubiłem. Pamiętam takie rzeczy. Oczywiście ministrantem byłem. W ogóle życie się toczyło w znacznej mierze według rytmu roku kościelnego. <span style="font-weight: bold;">Szczególnie u was w domu.</span> O domu mówię, oczywiście, z natury rzeczy. <span style="font-weight: bold;">A czy Pan był jakoś muzykalny po tacie?</span> Nie. Ojciec próbował mnie uczyć na fortepianie, ale kiedy zrobiłem jakiś błąd – mieszkaliśmy na pierwszym piętrze – przybiegał natychmiast z kancelarii z parteru, żeby mnie strofować. To położyło kres nauce. <span style="font-weight: bold;">A czy pamięta Pan jakiegoś szczególnego nauczyciela w szkole powszechnej, a później w gimnazjum? </span>
    </section>
    <section>
        <time>12041</time><span style="font-weight: bold;">Jakąś taką wybijającą się osobowość?</span> Chyba nie. W powszechnej na pewno nie. <span style="font-weight: bold;">A lekcja religii w takim razie? Czy to pana ominęło?</span> Nie, oczywiście. Nawet moja mama raz się obraziła na księdza naszego zaprzyjaźnionego, że mi postawił czwórkę z religii. No bo wie pan, czwórka z religii... To było dno, jeśli się piątki nie dostawało. <span style="font-weight: bold;">Właśnie, ale wspomniał pan, że był pan w żeńskiej szkole. To dość niesamowita sprawa. Był pan jednym chłopcem?</span> Tak. <span style="font-weight: bold;">I jak to w ogóle... To było dość niespotykane.</span> Pamiętam tylko, że to nie działało na moje poczucie honoru, czy coś. A epizod taki był. A co do religii... Co ja chciałem powiedzieć tu? No nic, szczególnie nie pamiętam. Nie miałem jakichś wahań religijnych, to było spokojne takie dojrzewanie. <span style="font-weight: bold;">Mówił pan o tej histerii wokół śmierci Marszałka...</span> Za mocno powiedziane, histeria. Był autentyczny żal, że coś wielkiego się stało.<span style="font-weight: bold;"> W domu były takie piłsudczykowskie tradycje, bo to rodzeństwo w Legionach... Czy raczej nie? </span>
    </section>
    <section>
        <time>12156</time>Nie, nie było wyraźnego, nie było wyraźnych sympatii politycznych. To znaczy nie było kultu specjalnego. Ten kult to było to, co wisiało w powietrzu, w tej dostępnej mi aurze. Ale specjalnie aż tak nie. Pamiętam jedną dziwną rzecz. Byłem na jakimś pobycie... Aha, bo kilka wakacji to w górach w Poroninie spędzałem też. <span style="font-weight: bold;">Ano właśnie, miałem zapytać o wakacje przedwojenne. Bo pan wspomniał o dwóch wyjazdach na Wołyń.</span> To wcześniej jeszcze. A potem w latach 1934-1935 to były góry. Bo kilka razy były okolice Zakopanego. Nie w samym Zakopanem, w Poroninie przeważnie. Pamiętam, że jak przywieźliśmy raz takiego dziadka do orzechów robionego po góralsku, ja w domu stwierdziłem, że to jest Piłsudski. I pamiętam, że straszne przerażenie mnie ogarnęło, co będzie, jak ktoś to znajdzie, że nas aresztują pewnie. Zostało mi to do dziś, to ten dziadek zgniatał te orzechy. <span style="font-weight: bold;">A był pan też w Warszawie, w stolicy. </span>Byłem. <span style="font-weight: bold;">Pamięta pan wrażenia, czy nie bardzo? </span>Jakoś nic szczególnego.
    </section>
    <section>
        <time>12238</time><span style="font-weight: bold;">Chciałem zapytać o tych kolegów... O Żydów. Bo pan mówił o Żydach, mówił później o getcie. Czy pan miał w szkole żydowskich kolegów?</span> Jednego. <span style="font-weight: bold;">Czy jakieś wspomnienia szczególne?</span> Nie. Nie odnosił się nikt jakoś... Nic szczególnego. <span style="font-weight: bold;">A synagoga była w Zagórzu? </span>W Zagórzu nie, bo w Zagórzu nie było Żydów. <span style="font-weight: bold;">No tak. Aha, bo najbliżsi byli w Dąbrowie?</span> W Dąbrowie, ale główne centrum to był Będzin i Sosnowiec. Nawet nie wiem, czy synagoga w Dąbrowie była, trudno mi powiedzieć. Zapomniałem o jednym jeszcze fragmencie z wojny. Zostałem na wiosnę 1944 roku wcielony do <span style="font-style: italic;">Luftschutz</span>. <span style="font-weight: bold;">Czyli to jest obrona przeciwlotnicza? </span>To były oddziały złożone z Polaków miejscowych, przygotowane w dwóch kierunkach: oddziały sanitarne i oddziały strażackie. Słyszał pan o tym?<span style="font-weight: bold;"> No tak, już teraz...</span> Bo to bardzo mało znana rzecz. Skoszarowali nas w Dąbrowie Górniczej, w tzw. szkole górniczej. To była taka średnia szkoła zawodowa górnicza, znana bardzo. I tam przesiedziałem chyba dwa miesiące, dopóki moja mama za litr wódki nie wykupiła mnie od <span style="font-style: italic;">Wachtmeister</span>, który tym kierował jakoś.
    </section>
    <section>
        <time>12338</time>To nie było nic uciążliwego specjalnie. Ja byłem na szczęście w tym sanitarnym. No tośmy tak: ćwiczyli, ćwiczenia z noszami, a poza tym pracowali. Ciężko dosyć zresztą. W Będzinie jakiś tunel kopaliśmy pod Górą Zamkową, pamiętam, potem gdzieś jeszcze. Z tego co mi zostało, to wrażenie zamknięcia jednak. Do domu było ze dwa i pół kilometra tylko, a ja muszę tu siedzieć. Co jakiś czas byliśmy wypuszczani zresztą, nie było to jakoś... <span style="font-weight: bold;">A jak to się miało do tej pracy kancelaryjnej?</span> A nie, po prostu mnie wzięli i już. Mama pewnie też argumentowała tą moją pracą, nie wiem, trudno mi powiedzieć. W tym czasie – dochodziły takie wiadomości – został chyba zajęty Rzym. Tak, to musiało być w tym czasie. I jeszcze takie wrażenie. Włosi, czyli wojsko, automatycznie zamienieni w jeńców po kapitulacji Włoch... Pamiętam taki oddział tych Włochów. Zupełna gromada żebraków, oberwańców jakichś, którym rzucaliśmy z okien jakieś kawałki chleba. Czy byli tak głodni, czy nie, to nie wiem.
    </section>
    <section>
        <time>12426</time>Jeszcze ci Niemcy sprowadzili tam – cofając się z Sowietów – sprowadzili jakichś Ukraińców. Raczej wschodnich Ukraińców, chłopów jakichś z końmi i furkami, których też używali do tych prac, przy których my pracowaliśmy. I to było strasznie smutne. Ci ludzie zupełnie jakby zagubieni, gdzieś tam skądś, nie wiadomo skąd, tutaj tacy bezradni. Co z nimi potem było, nie wiem. Bezpośrednio mną kierował jakiś taki <span style="font-style: italic;">Wachtmeister</span>, fryzjer z Wałbrzycha, pamiętam. <span style="font-weight: bold;">Folksdojcz, tak?</span> Nie folksdojcz, Niemiec. Walmbrich... <span style="font-weight: bold;">No tak. Pan powiedział Wałbrzych, dlatego...</span> Z Waldenburga. Tak, dla pana to już jest oczywiste, a ja ciągle nie mogę się pogodzić, że śledzę, gdzie tam granica biegła. <span style="font-weight: bold;">Tak, dla mnie to zadziałało. </span>I pamiętam taką rozmowę, bo to już był ten 1944 rok, już po lądowaniu w Normandii. Siedzimy tak sobie na jakiejś ławce w parku, jakaś przerwa w pracy. On tak pokazuje na ten napis „Nur für Deutsche” na tej ławce, mówi: - <span style="font-style: italic;">Daran </span>? [208:40] <span style="font-style: italic;">sollte man scheissen. Trzeba srać na to.</span> <span style="font-weight: bold;">On jako Niemiec?</span>
    </section>
    <section>
        <time>12525</time>Tak, tak. Więc to już pokazuje jakąś moją zażyłość, którą udało mi się z nim nawiązać. No i już te rozprzężenie lekkie w tamtej sytuacji, kiedy wiedzieli, co się dzieje. A poza tym wszystko mu było obojętne, zdaje się, od początku. Fryzjer z Wałbrzycha <span style="font-weight: bold;">Wracając jeszcze na moment do tego przedwojennego okresu, pan mówił, że tata był jednocześnie w kancelarii zatrudniony? </span>Tak. <span style="font-weight: bold;">A czy wasze rodzinne życie jakoś wiązało się z życiem proboszcza? Na przykład była ta sama służąca?</span> Nie, nie.<span style="font-weight: bold;"> To było rozdzielone?</span> Oczywiście. <span style="font-weight: bold;">Chociaż mieszkaliście na terenie przykościelnym?</span> Przykościelnym, ale oddzielny dom był przeznaczony właśnie na kancelarię i na mieszkanie organisty. <span style="font-weight: bold;">Pan był też w chórze u taty?</span> Nie.<span style="font-weight: bold;"> Pan był ministrantem. Czy to był chór męski?</span> Chór był mieszany, ale występował też jako męski czasem. <span style="font-weight: bold;">A chciałem zapytać w takim razie o okres wojenny. Czy pan pamięta jakieś akty terroru w Zagórzu, czy raczej spokojnie było? Jakieś represje ze strony Niemców? Nie wobec was, tylko ludności.</span>
    </section>
    <section>
        <time>12607</time>No nie, były co jakiś czas aresztowania, ale to nie było na jakąś skalę masową. Jak mówię, tego księdza jednego zabrali. Zabrali kierownika szkoły mojej na parę miesięcy do Dachau. I wrócił. Co jakiś czas się słyszało, że ktoś tam... Ale to z różnych przyczyn, np. gospodarczych... Ale o jakimś ruchu motywacji politycznej, aresztowań, mało. <span style="font-weight: bold;">A czy przemieszczaliście się? Bo pan mówił, że w Generalnej Guberni ani razu nie byliście w tamtym czasie. Ale tą granicę na Śląsk przekroczyliście raz?</span> Raz.<span style="font-weight: bold;"> I to było w jakim celu?</span> Zostaliśmy zaproszeni... Już tego księdza chyba nie było, bo go do wojska wzięli, tego folksdojcza. Pojechaliśmy do jego rodziny. Nie wiem dlaczego, nie pamiętam. Jakoś zaprosili nas. Raz to miało miejsce. <span style="font-weight: bold;">Tak że nie pamięta pan z tej podróży zbyt wiele? </span>Jedyne przekroczenie tej <span style="font-style: italic;">Polizei Grenze </span>[? 211:15] na Śląsku. <span style="font-weight: bold;">Czy poza tym kontaktem z oficerami niemieckimi jakiś kontakt taki bliższy z niemieckimi żołnierzami? </span>Nie. <span style="font-weight: bold;">A SS, Gestapo, te służby jakoś... </span>
    </section>
    <section>
        <time>12690</time>Nie, w Zagórzu ich nie było widać specjalnie. <span style="font-weight: bold;">A skoro mówimy o represjach, to muszę zapytać o getto. Czy pan był świadkiem, widział cokolwiek, czy tylko wiedzieliście, że jest getto? </span>Słyszałem świst kul. <span style="font-weight: bold;">Było dość niedaleko od domu?</span> Dwa kilometry. To była taka dzielnica Sosnowca złożona z małych domków. To sobie robotnicy jacyś, którzy tam coś... Taki dom kosztował, pamiętam jeszcze dzisiaj, mówiło się, że za dwa tysiące złotych ówczesnych można było zbudować taki domek jednorodzinny niewielki. I to było usiane tymi domami. Ludzi stamtąd wysiedlili i zrobili getto. <span style="font-weight: bold;">Też opowiadał pan o zakończeniu wojny i żołnierzach radzieckich. Czy oni jakoś zachowywali się wyjątkowo, poza tym, co pan opisał? Nie było żadnych aktów bestialskiego zachowania?</span> No, to się słyszało ciągle, dochodziły głosy jakieś. Powszechnie było wiadomo, że jest to banda złodziei, gwałcicieli i morderców nawet. To było powszechne odczucie takie.
    </section>
    <section>
        <time>12777</time><span style="font-weight: bold;">Wspominał pan o okresie studenckim, o tych znanych profesorach. Chciałem zapytać, czy pan studiował z ludźmi, którzy później też byli bardzo znani? </span>Owszem. Chyba najbardziej w tej chwili to Kieżun, profesor Kieżun. Zna pan to nazwisko, Witold Kieżun? Byliśmy nawet w bliskich stosunkach dosyć. <span style="font-weight: bold;">Czy te środowisko zbierało się jakoś? Bo ostatnio rozmawiałem z osobą, która studiowała w Krakowie... </span>Z kim?<span style="font-weight: bold;"> Z osobą, która studiowała w Krakowie zaraz po wojnie, opowiadała o jakichś wspólnych spotkaniach, wyjazdach do Kir koło Zakopanego. Akurat to było środowisko historyków. Więc tak pod tym kątem pytam, czy jakoś te życie studenckie, takie wspólnotowe?</span> Nie, bo to przede wszystkim była wielka gromada ludzi, 1200 na pierwszym roku. Potem się zmniejszała, ale to nie stwarzało warunków dla jakiegoś bliższego takiego... Jak na innych kierunkach, gdzie jest mało ludzi. <span style="font-weight: bold;">Skoro jesteśmy przy Krakowie, to muszę zapytać o Nową Hutę. No bo pan był tutaj w czasach, kiedy ona się przecież budowała. </span>
    </section>
    <section>
        <time>12844</time><span style="font-weight: bold;">Bo rozumiem, że jak pan zaczął pracować w tym biurze projektów, to już było po tym jak... Bo pan mówił, że projektowano między innymi Nową Hutę. </span>To już się działo. Było w trakcie rozbudowy. <span style="font-weight: bold;">Czy pan miał szansę być w Nowej Hucie, jak ona się budowała? Widzieć?</span> Myślę, że nie ciągnęło mnie to po prostu. To było nieinteresujące. <span style="font-weight: bold;">Dużo pytań mam teraz.</span> Proszę bardzo. <span style="font-weight: bold;">Jeszcze chciałem zapytać o tę Praską Wiosnę 1968. Czy widzieliście te zduszenie Praskiej Wiosny, czy tylko ten rozkwit wolności?</span> Ten rozkwit wolności... Nie, byliśmy następnego roku, w 1969, po zakończeniu wszystkiego. Pamiętam, jak ta nasza przyjaciółka mówiła, że dzieci pytały... Miała dwie córki i syna. -<span style="font-style: italic;"> ? </span>[215:14-24]? <span style="font-weight: bold;">Czyli z karabinem.</span> Z karabinem. <span style="font-weight: bold;">I co odpowiedziała? </span>Nie pamiętam. <span style="font-weight: bold;">No tak. No właśnie, czy przyjaciele czescy jakoś wspominali ten udział Polaków w w tej interwencji?</span> Ci z naszego kręgu to nie mieli żadnych pretensji. Ci tam może, tam, gdzie były polskie wojska, może tamci na północy by coś mieli do powiedzenia. Jiczyn zdaje się, czy coś. Nie, no ci to przecież rozumieli.
    </section>
    <section>
        <time>12958</time><span style="font-weight: bold;">Proszę mi powiedzieć, czy jak państwo się zaangażowali w ten ruch ekumeniczny i w tą Aktion Sühnezeichen, czy wami ktoś może się zaczął interesować? Bo rozumiem, że to nie było takie popularne, te wymiany? </span>Ja myślę, że tak. To znaczy, nie dotarło do mnie. Potem jak zaczęli badać nasi przyjaciele swoje akta w Stasi, to tam na przykład jeden z współtwórców tego Aktion Sühnezeichen... Bo obok Lothara Kreyssiga był drugi człowiek, katolik z kolei, Günter Särchen, człowiek który na swoją rękę penetrował w Polsce różne środowiska. Znał wszystkich biskupów prawie, orientował się doskonale. I właśnie symbioza tych dwóch pozwoliła stworzyć tą bardzo bliską współpracę z Polską. W jego aktach tam było z kim on się kontaktuje: z Wilkanowiczem, z tym, z owym, Juliuszem Zychowiczem. Ale do nas nic nie dotarło. Zapomniałem opowiedzieć o wizycie w Moskwie. W 1978 jeszcze w Moskwie byliśmy. Moskwa zrobiła na mnie najsmutniejsze wrażenie z tych kilku – niewielu – stolic, które znam.
    </section>
    <section>
        <time>13056</time><span style="font-weight: bold;">Dlaczego?</span> Nie wiem. Swoim... <span style="font-weight: bold;">Monumentalizmem? </span>Smutkiem tych potwornych blokowisk, ludzi milczących w tramwaju, w metrze. Jeśli ktoś był hałaśliwy, to albo cudzoziemcy, albo kompletni pijacy. Przy czym pijacy byli bardzo potulni. Pijak leżący na ulicy, przychodził policjant, bez słowa wstawał i szedł za nim zrezygnowany. Gdzież u nas pijak by tak się dał bez niczego. No i ta nieufność. Gdzieś chcieliśmy jechać... Ach, no tam poznaliśmy wspaniałych ludzi, zresztą z Kościoła podziemnego. Wspaniałych zupełnie. <span style="font-weight: bold;">W trakcie tej wizyty w Moskwie? Ale rozumiem, że to nie był przypadek? To znaczy wcześniej...</span> Nie, to już szliśmy tak za nitką... Oczywiście, tak. Poznaliśmy ojca Mienia. <span style="font-weight: bold;">Czy to się wiązało z tą wcześniejsza akcją w NRD?</span> Nie, zupełnie nie. To było przez Halinę Bortnowską chyba, tam się znaleźliśmy. Zresztą Halina Bortnowska w tych kontaktach niemieckich odgrywała dla nas... Byliśmy w bardzo przyjaznych stosunkach, dopóki mieszkała w Krakowie. W tej chwili już bardzo osłabły te kontakty. Zna pan ją chyba?
    </section>
    <section>
        <time>13140</time><span style="font-weight: bold;">To znaczy, czy znam, czy kojarzę postać? </span>Nie, no postać pan kojarzy, a nie zna pan?<span style="font-weight: bold;"> Nie. A o Cywińskich chciałem jeszcze spytać. Wy się przyjaźnicie?</span> Przyjaźniliśmy się. <span style="font-weight: bold;">Tak wspominam, bo ta książka Cywińskiego, „Rodowody niepokornych”.</span> Ano tak. A potem jeszcze „Ogniem próbowane”, które budziło moje duże zastrzeżenia. Napisałem na trzydziestu stronach zdaje się uwagi krytyczne, ale nic nie uwzględnił. <span style="font-weight: bold;">Przed wydaniem?</span> Chyba tak, on mi pokazał to chyba przed wydaniem. To znaczy uważałem, że to jest nie bardzo sprawiedliwe wobec Ukraińców, stosunków polsko-ukraińskich. Aha, zapomniałem mówić o... Warto jeszcze? <span style="font-weight: bold;">Warto. </span>Obok tego nurtu niemieckiego jeszcze były inne. To znaczy ten czeski, ale słowacki jeszcze. Słowacki. <span style="font-weight: bold;">No właśnie, bo pan tłumaczy też.</span> No tak, tłumaczę, poza tym mnie zainteresowała kwestia mniejszości słowackiej na polskim Spiszu i Orawie. Jest tu kilkadziesiąt wsi. Tutaj były spory na tle religijnym. To bardzo szeroki temat.
    </section>
    <section>
        <time>13235</time>Chodzi o to, że Kościół polski nie uznawał ich słowackości, po prostu że to zawracanie głowy. Wie pan, te wsie wszystkie nigdy przedtem do Polski nie należały, również w I Rzeczypospolitej. Było oczywiście siedem takich wysepek spiskich należących do Polski, ale akurat nie te części. <span style="font-weight: bold;">Przemieszanie całkowite</span>. Tak, zupełne. I po I wojnie wszyscy księża słowaccy, z wyjątkiem jednego, z Nowej Białej i Krempach, zostali wyrzuceni. I dano tam polskich księży, którzy za swój obowiązek uznali wytłumaczenie im, że nie są Słowakami żadnymi, tylko Polakami. Był pan kiedyś w którejś z tych wsi? <span style="font-weight: bold;">Obawiam się, że nie. Czy ci księża, to jacyś „księża patrioci”, którzy... </span>Nie, no taka była mentalność. To znaczy tam przysłano księży i nauczycieli. I jedni i drudzy byli tego samego zdania. Ci ludzie mówią tak samo przecież, jak górale podhalańscy, prawie tak samo, więc co za zawracanie głowy. Nie przyszło im na myśl, że tak rozumując, musielibyśmy uznać, ze Szwajcaria nie istnieje, ani naród szwajcarski, ani naród belgijski.
    </section>
    <section>
        <time>13324</time>Bo część to Holendrzy, a część to Francuzi. W czasie wojny Niemcy łaskawie ofiarowali te wsie Słowacji. Tam im się bardzo dobrze działo, ba, Niemcy na Słowację przysyłali... Tam nie było kartek żywnościowych na Słowacji w ogóle w czasie wojny. Przysyłano tam dla odżywienia żołnierzy urlopowanych. Potem wrócili do tej Polski w sytuacji, kiedy jeszcze był Benesz w Czechosłowacji. Do 1948 roku jeszcze była mniej więcej demokratyczna Czechosłowacja. Więc wyobraża sobie pan, jak życzliwie byli ustosunkowani do Polski. I bastionami ich obrony były kościoły, tymczasem w tym kościele im nie pozwolono po słowacku się modlić. I ja się zająłem tą sprawą w pewnej chwili, gdzieś na przełomie sześćdziesiątych i siedemdziesiątych lat. Przewędrowałem wszystkie te wsie, przewędrowałem znaczną część wsi po tamtej stronie, na Spiszu. Tutaj spotykałem się... Księża w ogóle nie chcieli mówić na ten temat, albo jeśli... Taki na przykład w Orawce mówi, że wszyscy tutaj ludzie, którzy mówią, że są Słowakami, to robią to za judaszowe pieniądze. To było streszczenie stosunku do problemu.
    </section>
    <section>
        <time>13421</time>Natomiast po tamtej stronie... I po tej stronie ten problem nie był w ogóle, w Krakowie kto tam o tym wiedział, że coś się tam dzieje? Prawie nie. Natomiast w Słowacji to była jątrząca rana. Bo mówią tak: to tutaj przecież taka sytuacja kościoła jaka była w Czechosłowacji w ogóle, nieporównywalna z naszą, tutaj jesteśmy zgnębieni, a jeszcze Polacy, u których jest wolność religijna, jeszcze gnębią religijnie naszych braci. No co było powiedzieć? Rozmowa u jakiegoś księdza na Spiszu słowackim, nocna rozmowa przy winie. U księdza, który spędził 14 lat w więzieniu sowieckim. To była normalna tam rzecz, tak 10-14 lat. Ten ksiądz stary w pewnym momencie tej nocnej rozmowy powiedział, że uważa, że kardynał Wojtyła będzie się smażył w piekle kiedyś, bo nigdzie nie jest powiedziane, że ono jest zamknięte dla purpuratów. A to było w związku z tym, że kardynał Wojtyła był pasterzem tego... Chociaż jego stanowisko się zmieniało. Ja, kiedy przychodziłem kolejnym razem, to mówił tenże kardynał Wojtyła: - <span style="font-style: italic;">O, znowu tu cała Słowacja wyjedzie na stół. </span>
    </section>
    <section>
        <time>13520</time>Rozmawialiśmy wielokrotnie o tych sprawach i widać było jakąś ewolucję u niego. Tak że ostatnią wizytację pasterską, kiedy odbył w tej Nowej Białej, tej jedynej parafii, która najmocniej się trzymała jeszcze - bo tam był aż do II wojny światowej ksiądz słowacki, dopiero go wyrzucili po wojnie drugiej - to powiedział na koniec: - <span style="font-style: italic;">A teraz zaśpiewajcie po słowacku. </span>No więc taki był nastrój tam w tej sprawie. W pewnym momencie ten ksiądz mnie spytał: - <span style="font-style: italic;">No dobrze, ja panu wszystko odpowiedziałem, a teraz niech pan powie: kto pana przysłał?</span> <span style="font-weight: bold;">Tak powiedział Wojtyła? </span>Nie, ten ksiądz, ten Słowak. - <span style="font-style: italic;">Kto pana przysłał?</span> No bo przychodzi facet, zdradza spore... <span style="font-weight: bold;">Zainteresowanie</span>. I zainteresowanie, i wiedzę o tym, to przecież niemożliwe, żeby tak sobie sam. No, to był ważny nurt też przez długie lata, ale właściwie takie rzucanie grochem o ścianę. A trzeci, to Ukraińcy z kolei znowu. Tam myśmy też jeździli z żoną i przyglądali się w Przemyskiem, co jest. Biskup Tokarczuk, niesłychanie zasłużony pod rozmaitymi względami.
    </section>
    <section>
        <time>13629</time>Te sto kościołów nielegalnie zbudowanych. Tam znowu ci księża polscy, rzymskokatoliccy, uważali za swoje zadanie zlatynizowanie tego. Zrzucenie kopułek z tych cerkiewek, niedopuszczenie do... No, to co się działo w Przemyślu przecież, to pan pamięta pewnie. <span style="font-weight: bold;">No tak. </span>To były straszne rzeczy. Polski Kościół będzie ciężko odpowiadał na sądzie ostatecznym w tych sprawach. Bo co państwo to państwo, za to nie mogliśmy, na to nie mieliśmy wpływu. Ale na te rzeczy mieliśmy wpływ. Polska była jedynym demoludem, gdzie były trudności z odprawianiem nabożeństwa w języku mniejszości. I grekokatolicy, i Słowacy, i Litwini. We wszystkich innych krajach, gdzie Kościół był w bez porównania trudniejszej sytuacji, tego nie było. Oni mogli odprawiać.<span style="font-weight: bold;">Ciężko to zrozumieć, bo to jest trochę paradoks. A proszę mi opowiedzieć o tych interwencjach u Wojtyły, bo to szalenie ciekawe. Bo pan sam się tym zainteresował, sam uznał, że trzeba coś z tym zrobić i wtedy szedł do kardynała i mu o tym mówił?</span>
    </section>
    <section>
        <time>13725</time>Przeważnie były to wizyty z kimś ze Słowaków, ale nie tylko. <span style="font-weight: bold;">Łatwo było dostać się do kardynała wtedy?</span> Bardzo łatwo. To była zupełnie inna sytuacja niż u was w Warszawie. Tam trzeba było pisać na miesiąc przedtem, dostawało się odpowiedź itd. Tutaj przychodziło się, siadało w pokoju... Nie pamiętam czy codziennie, chyba tak. Po pewnym czasie przychodził i rozmawiał. <span style="font-weight: bold;">Ale to oczywiście nie była sprawa tego, że to Kraków, tylko, że to Wojtyła, tak? </span>Tak. <span style="font-weight: bold;">A ma pan jakieś szczególne wspomnienia z takiego spotkania? Bo pan kilka takich spotkań odbył, tak? </span>No oczywiście tak. Znałem go jeszcze, kiedy był księdzem. <span style="font-weight: bold;">Tu z Krakowa? </span>Tak. Księdzem, potem biskupem. Kiedy przy pierwszym spotkaniu zaprosili nas znajomi, gdzie on miał złożyć wizytę, tak zastanawialiśmy się, czy trzeba pocałować w pierścień. A on natychmiast uchylił rękę. To był człowiek, który spotkany na ulicy uważał bardzo, żeby pierwszy się ukłonić w miarę możności. A wspomnienia... No, to ostatnie wspomnienie, na parę tygodni przed konklawe.
    </section>
    <section>
        <time>13805</time>Zaprosił Cywińskiego i mnie na taką wycieczkę do Ojcowa. Miał taki zwyczaj, że brał i incognito jechał. Tam się przebierał w strój cywilny. I wielogodzinny taki spacer zrobiliśmy, rozmawiając o polityce wschodniej mniej więcej Polski. I to mi dało potem okazję do zaobserwowania ewolucji. To znaczy jego wizja wtedy jeszcze była zupełnie jagiellońska. Że to jest jakaś misja Polski. Nie bardzo ambicje tych narodów do całkowitej samodzielności i ich awersja przeciwko naciskowi polskości, to nie. Potem, jak obserwowałem, to coraz bardziej ustępowało i przybierało charakter uniwersalny. Tak że to była bardzo ciekawa obserwacja, jak to się odbywa. <span style="font-weight: bold;">Wiem, że to może być banalne pytanie w tej sytuacji, ale jakim był człowiekiem, tak jak pan go ocenia? Bo to niesamowite, pan miał z nim kontakt taki, możliwość dojścia osobistego. Ludzie później się bili, żeby go zobaczyć sto metrów przed sobą.</span>: Ale to dopiero z Rzymu. Jak mówię, był człowiekiem niesłychanie przystępnym. Normalnym człowiekiem, nic z hierarchy jakiegoś, czy coś.
    </section>
    <section>
        <time>13915</time>Na szczęście potem przejął ten zwyczaj przyjmowania gości jego następca, arcybiskup Macharski. To znaczy tak wyglądało, że wychodził do tych czekających, z każdym zamienił parę słów. To było imponujące, jak się słyszało jak po francusku, tu po angielsku, tu po niemiecku, swobodnie. Swobodniej niż w tamtych czasach Wojtyła. Swobodnie, bo te jego umiejętności językowe widziało się w troszeczkę przesadzony sposób. Ale w niemieckim był słaby na przykład w czasach krakowskich. I od razu oceniał, czy w tych kilku słowach może załatwić tę sprawę z tym kimś – mowie o Macharskim teraz – czy też prosił, żeby poczekać i potem kolejno z nimi rozmawiał. Nie wiem, czy potem trwał ten zwyczaj, bo potem przestałem bywać na tych pokojach. Ale było to bardzo sympatyczne. <span style="font-weight: bold;">Panie Juliuszu, o ostatnią rzecz zapytam – o tłumaczenia. Zastanawiam się, bo dużo pan rzeczy, widziałem, z zakresu teologii i życia Kościoła tłumaczył. </span>A gdzie pan widział?
    </section>
    <section>
        <time>14006</time><span style="font-weight: bold;">Przeglądałem indeks w Bibliotece Narodowej, więc chyba dotarłem do większości rzeczy, które pan tłumaczył, i jest tego dużo. Ale też tłumaczył pan Sołżenicyna. Zastanawiam się, pierwsze tłumaczenia były w jakich latach? To były lata dziewięćdziesiąte? To były dwie rzeczy, które ja znalazłem. Czy było ich więcej?</span> Pierwsze to... Zaraz, zapominam tytuły tłumaczonych rzeczy. <span style="font-weight: bold;">Jest ich dużo, widocznie za dużo. Proszę nie przypominać, to nie o to chodzi. </span>Zaraz mogę otworzyć bibliografię swoją. <span style="font-weight: bold;">Ale jak to się dzieje, czy do pan się zgłaszano, czy pan sobie wybierał rzeczy, które chce tłumaczyć?</span> Zaraz, pierwsza rzecz to było to. Co to było pierwsze? <span style="font-weight: bold;">„Rosja w zapaści”.</span> „Rosja w zapaści”, tak. To wydała Arka chyba. <span style="font-weight: bold;">No tak. A druga była „Jak odbudować Rosję”.</span> No to pierwsze było jeszcze za PRL, to się zwrócił do mnie wtedy obecny profesor... <span style="font-weight: bold;">Proszę się nie przejmować, nazwiska nie są ważne</span>. Rusycysta w każdym razie, znajomy, od dawna znajomy. On kierował tą Arką i zaproponował mi zwyczajnie.
    </section>
    <section>
        <time>14105</time><span style="font-weight: bold;">Sołżenicyn. Zastanawiam się, czy pan miał kontakt bezpośrednio, czy po prostu tłumacząc Sołżenicyna tylko...</span> Nic.<span style="font-weight: bold;"> A pozostałe rzeczy pan wybierał?</span> Ale uważam, że ważniejszy był ten Sołowiow, ten „Wybór pism” trzytomowy.<span style="font-weight: bold;">Przyznam, że nie mam wszystkich rzeczy wypisanych i na nie wszystko byłem w stanie zwrócić uwagę, ale tak mi się to podzieliło.</span> Puszczę to jednak, wie pan. <span style="font-weight: bold;">Mówimy o Tomaszu Haliku, tak?</span> Tomasz Halik, tak. <span style="font-weight: bold;">Czyli poleca pan tą książkę i znał pan autora?</span> Znałem. <span style="font-weight: bold;">A wielu autorów książek, które pan tłumaczył, miał pan szansę poznać?</span> No, kilku. Trudno mi powiedzieć. Najciekawsze było spotkanie z niejakim Bocianem, Niemcem bez żadnych korzeni polskich, jak twierdzi. Bocian, którego tłumaczyłem „Leksykon postaci biblijnych”. Miałem szereg wątpliwości jakichś takich, a jechałem do Niemiec, na Zachód, na zaproszenie na jakąś imprezę.
    </section>
    <section>
        <time>14176</time>Wziąłem sobie wobec tego to, bo to mówię, że zawsze kogoś spotkam, kto mi pomoże. <span style="font-weight: bold;">A spotkał pan autora. </span>Spotkałem autora, przypadkiem. Pytam przy stoliku, przy posiłku jakimś. - <span style="font-style: italic;">A przecież on tu jest! </span>– mówią. No więc ja jemu to pokazałem wszystko. I potem siedliśmy i rozpatrujemy. On patrzy na jakiś punkt: - <span style="font-style: italic;">Wissen Sie, ich verstehe das auch nicht. </span><span style="font-weight: bold;">Nic nie rozumiem z samego siebie? </span>Ja też nie rozumiem. <span style="font-weight: bold;">A Życińskiego pan też osobiści znał, skoro go tłumaczył?</span> A tak, bardzo dobrze. <span style="font-weight: bold;">On się do pana zwrócił z prośbą o tłumaczenie, czy wydawnictwo?</span> To już nie pamiętam, bo Janineum to taka fundacja w Wiedniu, bardzo zasłużona dla Polski. On tam miał kontakty, ja też, mój syn zwłaszcza, Alek. Czy on się... Wspólnie się zwrócili, jakoś tak. <span style="font-weight: bold;">Panie Juliuszu, dziękuję bardzo.</span>
    </section>
</article>