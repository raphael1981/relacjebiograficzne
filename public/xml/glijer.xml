<?xml version='1.0'?>
<article>
    <section>
        <time>0</time>Longin Glijer: Szczęść Boże. Tak na Wołyniu witaliśmy się. Albo – niech będzie… Pochodzę z Wołynia, ale dzieje moje później się pokomplikowały. I skąd w ogóle znaleźliśmy się na Wołyniu? Ze strony mamy dziadek Finkowski przybył z rodzicami na początku chyba XIX wieku spod Płocka. Wołyń w tym czasie był słabo zaludniony, a ponieważ tutaj było gęściejsze zaludnienie, w centralnej Polsce,, to przenoszono się tam, kupowano ziemię, osadzano się tam. No i tak dziadkowie tam kupili taką wioskę Zielona, pod Kowlem na Wołyniu. I tam się osiedlili. Natomiast ze strony mamy babcia przywędrowała też z centralnej Polski, z domu Metler (wydaje mi się, że słyszę Mettler – 00:01:29). I tam się osiedlili w Kowlu. Tata mój, Paweł Glijer, przybył na Wołyń już w latach 20., na początku 20. lat. I dlaczego? Pochodził z licznej rodziny, był najstarszy spośród dziewięciorga dzieci, w Górach Świętokrzyskich.
    </section>
    <section>
        <time>91</time>Spod Suchedniowa, z takiej wioski Berezów. Skąd oni się tam wzięli? Otóż stryjek mój, Ignac Glijer, szperał w jakichś dokumentach i znalazł pochodzenie obce. Przypuszcza, że to ze Szwecji przybyliśmy, z Anglii, ale nazwisko Glijer jest… znaczy podobne do tego nazwiska, tego samego charakteru, są nazwiska w Holandii. I skąd tam się wziął ten nasz przodek i dlaczego tam? Otóż hrabia, którego nazwiska nie pamiętam, w tym Berezowie miał dymarki. Znane dymarki świętokrzyskie. Postanowił zbudować fabrykę, hutę, ale nie miał fachowców odpowiednich i ściągnął z zagranicy hutnika.
    </section>
    <section>
        <time>147</time>Hutnik się tutaj ożenił, był bardzo płodny, i mimo że sporo mieli ziemi na początku, to potem towarzystwo zubożało. Także rodzice taty z dziewięciorgiem dzieci mieli zaledwie kilka morgów ziemi. No więc jeździli do pracy. Tata jeździł do Słowacji i tutaj pracował w tej hucie. Ale jego kuzyn, który był w wojsku w Kowlu, w 50. dywizji piechoty, zachęcił tatę, żeby przyjechał do Kowla, że tam łatwiej będzie o pracę. Rzeczywiście, przyjechał na początku 20. lat i dostał pracę w charakterze policjanta. Został przeszkolony w Mostach pod Lwowem - był taki ośrodek szkolenia policjantów - i został zaangażowany.
    </section>
    <section>
        <time>204</time>Mama moja, to trzeba też powiedzieć… Kiedy dziadek został zmobilizowany do armii carskiej, chyba w 1912 roku, babcia z pięciorgiem dzieci została zesłana w głąb Rosji. Gdzieś tam na zachodnią Ukrainę. Ponieważ była w trudnej sytuacji materialnej, ktoś tam pomógł babci przenieść się do Kijowa, i w Kijowie dzieci zostały rozparcelowane do różnych ośrodków. Moja mama trafiła do takiej szkoły przyklasztornej, która była fundowana przez hrabiów Sobańskich. Stamtąd mama wróciła z Kijowa z wojskiem Piłsudskiego, kiedy się wycofywał z Kijowa.
    </section>
    <section>
        <time>260</time>Następnie babcia dzieci pozbierała i wróciła tutaj do kraju. Mama poznała tatę i w 1923 roku czy w 1922, przepraszam, nie pamiętam już, pobrali się. No i na świat przyszedł Ryszard, pierwszy syn, którego dzieje potem też godne są opowiedzenia, w 1924 roku. Jasio w 1925, a ja przyszedłem na świat w 1929 roku, tam właśnie w Kowlu. Kowel - miasto, które sięga czasów XIV–XV wieku. Wtedy już było to jako miasto znane. A przed wojną liczyło około 30 tysięcy. Miasto kolejowe, można powiedzieć, bo to był poważny węzeł kolejowy – tory rozchodziły się w sześciu kierunkach.
    </section>
    <section>
        <time>329</time>Więc głównie pracowano na kolei. I tak mój dziadek był kolejarzem, i trzej wujkowie też byli kolejarzami. Tata był policjantem i mój ojciec chrzestny też był policjantem. Głównie takie były zajęcia. W Kowlu nie było większego przemysłu, był jakiś monopol tytoniowy. A ludność składała się z Ukraińców, Polaków i Żydów, z tym że Żydzi stanowili około 30 procent. To w Kowlu tak było. I teraz, jakie były dzieje naszej rodziny. Tata był początkowo wywiadowcą. Na Kresach Wschodnich działali prowokatorzy - jak ich nazywano - nasyłani ze Związku Radzieckiego. Przedstawiano miejscowej ludności w pięknych barwach komunizm, kołchozy itd.
    </section>
    <section>
        <time>399</time>To działało na wyobraźnię, dlatego że był duży kontrast między życiem na wsiach ludzi miejscowych – to byli Ukraińcy, a bardziej na północ Poleszucy. Były konflikty z tym związane. Natomiast jak ja pamiętam jako dziecko, kiedy tata został przeniesiony do policji mundurowej, został komendantem policji w Niesuchojeżach... To jest jakieś 20–25 km na północ od Kowla. Tam myśmy się przenieśli i tam zacząłem chodzić do pierwszej klasy. Więc w tych Niesuchojeżach – to była mała mieścina – chodziliśmy do szkoły razem z Ukraińcami. W odróżnieniu od Kowla, gdzie była szkoła ukraińska oddzielna. Znana nam nauczycielka języka polskiego uczyła języka polskiego w szkole ukraińskiej. Także była szkoła ukraińska, była szkoła polska.
    </section>
    <section>
        <time>474</time>W tych Niesuchojeżach bawiliśmy się razem z Ukraińcami, natomiast nie było kontaktu z dziećmi żydowskimi. Dzieci żydowskie chodziły do swojej szkoły i jakoś nie przystawały do sposobu bawienia się z nami. Poza tym nas śmieszyło to, że chodziły z pejsami - takie wydłużone baki - w jarmułkach, takich długich jakichś płaszczykach. No i tak tylko z daleka nas obserwowały te dzieci, ale z nami się nie bawiły. Podobnie układały się stosunki wśród starszych. Bo Żydzi podkreślali swoją odrębność, nawet niektórzy Żydzi kiepsko mówili, pamiętam, po polsku. Niegramatycznie, to swoją drogą.
    </section>
    <section>
        <time>529</time>Ale ci prości Żydzi byli w swoim kręgu, w swoich takich kahałach - jak myśmy mówili - zamknięci. Ich odrębność drażniła i stąd może się wziął później ten antysemityzm w 30. latach. Ale wtedy, jak ja pamiętam, na początku 30. lat, to było w tych Niesuchojeżach zupełnie spokojnie. Kiedy np. Wielkanoc prawosławna pokrywała się z Wielkanocą katolicką, to myśmy chodzili np. święcić święconki do cerkwi. Z dziećmi razem się bawiliśmy, był taki zwyczaj tam bicia się jajkami, kraszankami. Ktoś trzymał tę kraszankę, a drugi podchodził i swoją uderzał. Jeżeli ją stłukł, to to jajko było jego. Takie zabawy były, ale inne też. Także z Ukraińcami byliśmy w dobrej komitywie.
    </section>
    <section>
        <time>590</time>Później tata został przeniesiony. Tu trzeba wrócić właśnie do tych warunków. To jest może niewyobrażalne w tej chwili, ale pamiętam, że tata nas brał w teren, gdzieś dalej od Niesuchojeż, do takich zabitych wiosek. Jeździł służbowo tam. Widywaliśmy kurne chaty jeszcze. Albo chaty kryte słomą, z kominami z desek. Co było ścigane. Pamiętam, że tato zwracał na to uwagę i jakieś nawet mandaty były sypane za to, bo częste były pożary z tego powodu. Na przykład pamiętam jak dziś, mam ten obraz: Poleszuk prowadzi woły zaprzężone w wóz, a wóz ma koła drewniane bez obręcz i te koła są osadzone na osi drewnianej.
    </section>
    <section>
        <time>648</time>I teraz… na tej furze tam jest taka rozwora przedłużająca tę furmankę, z tyłu sterczy ten kołek rozwory, a na tym kołku wisiało wiadro z dziegciem. Oni sami przez suchą destylację, przez wypalanie węgla, wytwarzali dziegieć. I co jakiś czas koło zdejmował, smarował tym dziegciem i jechał dalej. To były takie warunki. Niewyobrażalne. Jak byli ubrani? Byli samowystarczalni, tzn. uprawiali len, konopie, i len służył do wyrobu płótna. Pamiętam takie piękne widoki… Len po zrobieniu tego płótna… to płótno było prane w rzece, tam przepływała Turia, i potem wybielane na łące. Całe płachty tego pięknego płótna były wybielane. I chodzili właśnie w tych soroczkach, to znaczy w koszulach z lnu.
    </section>
    <section>
        <time>717</time>Spódnice miały te Poleszuczki też z tego lnianego płótna. Chłopi chodzili w spodniach takich charakterystycznych. Na nogach mieli obuwie. To się nazywały postoły. Takie łapcie. Biedny – mawiano – wchodził na lipę bosy, a schodził obuty, bo wykonywali te łapcie z łyka z drzewa lipowego. To było uplatane i sznurkiem takim konopnym owijane. To znaczy szmatą była owijana ta noga włożona do tego łapcia i potem ta onuca była sznurkiem przewiązana. Jak chłop był bogatszy, to miał te łapcie zrobione z rzemienia skórzanego. A już bardzo bogaty to miał buty, ale to już do rzadkości należało. To w mieście, miasteczkach tak chodzili ubrani. Także była drastyczna różnica między poziomem życia na zabitych wioskach tych Poleszuków a innych. Na przykład drogi, ponieważ Polesie było zabagnione, to były utwardzane, może nieutwardzane, były wykonane w ten sposób, że były kłody ustawiane w poprzek drogi i się po tych kłodach drewnianych jechało. Pamiętam jak dzisiaj, że trzeba było zęby zacisnąć, żeby języka nie przyciąć, bo to tak trzęsło.
    </section>
    <section>
        <time>824</time>W miasteczkach, np. w Niesuchojeżach, chodniki były z desek. Co zresztą zobaczyłem na początku 70. lat w Archangielsku. Też chodniki były tam drewniane, z desek. Ten kontrast jeszcze widoczny był na Wołyniu między tymi biednymi chłopami a osadnikami. Bo zasłużeni dla wyzwolenia Polski dostawali przydziały ziemi na Wołyniu i tworzyli takie... To się nazywało osadnictwo. I był duży kontrast między gospodarowaniem u osadników i u tych chłopów. Trzeba jeszcze dopowiedzieć, że w XIX wieku też zjeżdżali na Wołyń Czesi i Niemcy. Były gospodarstwa niemieckie, czeskie na bardzo wysokim poziomie zorganizowane, no i tych osadników.
    </section>
    <section>
        <time>897</time>Widzieli te różnice i były niepokoje, delikatnie mówiąc. Potem odbiło się to w 1939 roku. Potem tata został przeniesiony do Karasina, to jest jakieś 60 km na wschód od Kowla. Ale ponieważ tam nie było szkoły, bo to była duża wioska koło Maniewicz, na trasie do Równego, tata sam tam był i do Kowla do nas dojeżdżał. Nas wychowywała właściwie mama. Taty nie było, tato dojeżdżał na niedziele, sobota była dniem pracującym. I to nie na każdą niedzielę, bo miał służbę. Więc mama nas wychowywała, w takim dość surowym rygorze. Ponieważ nas było trzech, a jeszcze czwarty był wujek, który był starszy od Ryśka, od najstarszego brata, o dwa lata. Także właściwie było nas czterech w domu, więc musiała być dyscyplina, dyżury, wyznaczone godziny na zabawy poza domem.
    </section>
    <section>
        <time>976</time>Był dość duży rygor, ale to się później przydało. Myśmy jeździli na wakacje do taty do Karasina, w 1938 i 1939 roku. Karasin - typowa wioska wołyńska, wokół duże lasy,jeziora. Było tam jezioro Trosty, jezioro Białe, jezioro Głębokie. Tam mieliśmy luz, pełen luz. Mieszkańcy wioski składali się głównie z Ukraińców. Były chyba dwie czy trzy rodziny polskie, pamiętam Piotrowscy, Kucharscy, i był majątek Slezkinów (Slozkinów?, 1; 00:17:39). Czterej policjanci byli na tym posterunku . Myśmy tam spędzali wakacje. Ja bardzo lubiłem chodzić do tych Ukraińców, z chłopakami bawiłem się, pasłem krowy. Uczyli mnie palić papierosy kręcone z liści olchy. Ale raz złożyliśmy się, jakieś tam kilka groszy zdobyliśmy ... Bo był sklepik żydowski, była jedna rodzina żydowska w tej wsi.
    </section>
    <section>
        <time>1066</time>To fenomen, bo zwykle było bardzo dużo Żydów. I pamiętam, że mnie wysłano do tego sklepu i Żyd mi sprzedał jednego papierosa. Myśmy we czterech palili. Pamiętam, że papieros „Kowboj” się nazywał. To był taki cukierek dla nas, już nie liście olchy. Chodziłem też tam na żniwa. Jak wyglądały żniwa w tym czasie, przed wojną? Otóż zboże było żęte sierpami. Pamiętam te nachylone kobiety, które obejmowały garstkę pszenicy czy żyta i sierpem ścinały. Kiedyś taka Ukrainka dała mi sierp i powiedziała: - Panocku, spróbuj. Więc ja spróbowałem i mam jeszcze do dzisiaj ślad, bo sobie skaleczyłem palec tym sierpem.
    </section>
    <section>
        <time>1123</time>A u Slozkina na majątku już pracowały kosy. On miał kosiarzy. I pamiętam jak dzisiaj ten dźwięk - dziuch, dziuch, dziuch. A kobiety, podbieraczki, podbierały z tyłu i wiązały w snopy. Ale normalnie młócka odbywała się za pomocą cepów. W stodole było klepisko, snopki układało się kłosami do siebie i się młóciło. Wtedy mi jeszcze nie pozwolono młócić, ale słychać było te pach, pach, pach, pach! A jak trzech młóciło, to pach, pach, pach, pach, pach, pach, pach, pach, pach! Takie dźwięki się słyszało we wsi. A u Slozkina ciągnięta była młockarnia na pole i ciągnięta była – pamiętam, że w sześć koni – maszyna parowa napędzająca tę młockarnię. I tam już młócka się odbywała na polu.
    </section>
    <section>
        <time>1193</time>I to było też źródło tego niepokoju, jak ja to nazywam, tej zazdrości, zawiści. A prowokatorzy pokazywali: - <span style="font-style: italic;">Tutaj tylko bogacze mają takie maszyny. </span>A w Związku Radzieckim pokazywano zdjęcia: <span style="font-style: italic;">tych kombajnów jest pełno, nikt się cepem nie posługuje. Życie jest tam piękne, wspaniałe.</span> Tak to było w Karasinie. Chodziłem też w czasie młócki tymi cepami przyglądać się... No fascynowała mnie wieś i las. Może sięgnijmy już do 1939 roku. Tuż przed wojną, w Kowlu, pamiętam, że mama miała przyjaciółki Żydówki. Tam atmosfera była… mimo tego antysemityzmu jednak ludzie, powiedzmy na jakimś tam poziomie... Ten antysemityzm odbywał się na niższym poziomie społecznym. Tego się nie zauważało. Na przykład mój dziadek miał kolegę Żyda, i to śmiesznie wyglądało – ulica Monopolowa, gdzie mieszkaliśmy, była dość wąska i dziadek podchodził do swojego płotu, a ten Żyd, pamiętam, przychodził do swojego płotu i dyskutowali przez ulicę.
    </section>
    <section>
        <time>1293</time>Ale to było zupełnie naturalne i normalne, co później gwałtownie się zmieniło w 1939 roku. Więc 1939 rok. Jesteśmy w Karasinie, jak w bajce życie, bo pełna wolność, mama już nas nie ograniczała, poza tym warunki materialne były nie najgorsze. Chociaż mój tata nie zarabiał tak dużo. Zarabiał 175 zł. Nauczyciel miał pensję 105 zł. Ale tata za order za zasługi otrzymywał raz do roku takie honorarium, pamiętam, 225 zł i to było przeznaczane na wyprawkę szkolną. Jeśli chodzi o szkołę – jak byliśmy ubierani? Najstarszy brat Rysiek w 1939 roku był w liceum. Nosił – bo to obowiązywało – marynarkę z wyłogami amarantowymi, tarczę miał z numerem szkoły też z tłem amarantowym, czapkę też, taką maciejówkę, z otokiem amarantowym.
    </section>
    <section>
        <time>1389</time>Jasio był w gimnazjum, nosił takie same ubrania, ale były niebieskie. I tarcza niebieska i te (?, 1; 00:23:45). Ja natomiast w szkole powszechnej na głowie miałem rogatywkę, też z niebieskimi wyłogami, krótkie spodnie i niebieską tarczę. Także tym różniliśmy się. Ale to były obowiązkowe mundurki. W Niesuchojeżach, gdzie poszedłem do pierwszej klasy, zdaje się, że nie obowiązywały takie mundurki, także myśmy chodzili ubrani, jak kto mógł, ale raczej skromnie. No więc 1939 rok, przygotowanie do wojny czuło się w powietrzu. Mobilizacja. Pamiętam płacz tych kobiet, Ukrainek, które odprowadzały swoich mężów zmobilizowanych. 1 września zastał nas... My już wiedzieliśmy, że ta wojna jest tuż-tuż. To znaczy rodzice wiedzieli, ja miałem wtedy 9 lat, więc może nie zdawałem sobie z tego sprawy, ale tę atmosferę się wyczuwało, choćby te pożegnania do wojska. Nie przyjechaliśmy do Kowla, jeszcze zostaliśmy, i rozpoczęcie wojny zastało nas tam właśnie, w Karasinie. Tata miał zwiększone obowiązki jako komendant posterunku. Bo tam też był komendantem posterunku.
    </section>
    <section>
        <time>1495</time>Pamiętam takie wydarzenie. Kiedyś przybiega – w pobliżu posterunku myśmy mieszkali, na poczcie – Ukrainiec i mówi, że złapali spadających z nieba dwóch Niemców. Tata pojechał tam podwodą – to się mówiło, tam samochodów nie było – z bratem i z jeszcze jednym policjantem. Okazało się, że to są Czesi, piloci czescy, którzy w 1939 roku, jak wybuchła wojna, dostali się do Polski, żeby pomagać w walce z Niemcami. I kiedy był nalot w Dęblinie, to oni wsiedli do kukuruźnika i lecieli na wschód. Benzyny im zabrakło i tam na łące wylądowali. Tata jakoś znalazł im paliwo i odlecieli. To takie przeżycie nasze, bo oni się zatrzymali u nas kilka dni, zanim się znalazło paliwo.
    </section>
    <section>
        <time>1568</time>17 września jest telefon – jak mówiłem, myśmy mieszkali na poczcie. Więc tata dostaje telefon. Słyszymy mamy płacz, budzimy się. Tata dostał rozkaz wyruszenia z policjantami, bez rodzin, podwodami, furmankami nie wiedzieliśmy dokąd. Tata nas wyekspediował do leśniczówki w lesie głębokim, na terenie której był teren łowiecki prezydenta Mościckiego, jak się potem okazało. A sam wyruszył z bratem starszym, ubrał go w mundur policyjny i pojechali. Później okazało się, że mieli rozkaz w kierunku wschodnim się udać, ale po drodze dowiedzieli się, że mieli się dostać do Zaleszczyk i przedostać do Rumunii. Ale tu już Sowieci przegrodzili im drogę, wrócili do Kowla tata z bratem. A myśmy w tym lesie byli, w leśniczówce. I takie wydarzenie. Przejeżdża dziedzic pięknymi końmi i furmankami przez tę leśniczówkę i oddala się.
    </section>
    <section>
        <time>1667</time>Po jakichś dwóch czy trzech godzinach przyjeżdżają Ukraińcy na koniach, uzbrojeni, i wypytują, dokąd się udał Slozkin. Leśniczy mówi że nie wie, gdzieś pojechał – broni się. Podjechał ten herszt do mamy i każe mamie za sobą pójść do leśniczówki. Słyszymy jakieś strzały batem, jakieś krzyki, mama wraca, on też, odjechali i mama opowiada. Proszę sobie wyobrazić jedno z wielu wydarzeń niesamowitych. Otóż mama tam, w tej szkole w Kijowie, poza tym, że uczyła się kroju, szycia i w ogóle życia kobiety, uczyła się pierwszej pomocy sanitarnej. I miała zwyczaj, jak byliśmy i w Niesuchojeżach, i w Karasinie, mieć ze sobą jodynę i bandaż, na wszelki wypadek.
    </section>
    <section>
        <time>1734</time>Dojeżdżało się z Karasina do Maniewicz takim pojazdem dziwnym, mówiło się wagonetką. Nie wagonem, nie wagonikiem, tylko wagonetką. Był to rodzaj skrzyni na czterech kołach żeliwnych i to było toczone po szynach o małym rozstawie. Tę wagonetkę ciągnął koń. Tak komunikowaliśmy się, do kościoła jeździliśmy do Maniewicz, to było kilkanaście kilometrów. Jedzie mama taką wagonetką i widzi w lesie jakieś skupienie drwali, jakieś bieganie. Kazała zatrzymać tę wagonetkę, poszła do lasu i okazało się, że jeden z drwali skaleczył sobie nogę. Mama opatrzyła tę nogę. I ten herszt to był właśnie ten drwal. Mamę rozpoznał i żeby nie słyszeli jego towarzysze, zabrał mamę, udawał, że ją bije, ale podpowiedział: - <span style="font-style: italic;">Uciekajcie stąd, bo ja mogę ich nie powstrzymać.</span> Bo wtedy były już mordy straszne. – <span style="font-style: italic;">Uciekajcie z tego lasu do Maniewicz albo do Kowla, albo do Karasina, ale nie bądźcie tutaj. </span>
    </section>
    <section>
        <time>1819</time><span style="font-style: italic;">Tu wam grozi niebezpieczeństwo. Następni przyjadą i po wszystkim będzie.</span> I myśmy rzeczywiście w nocy stamtąd przyjechali do Karasina. I tu, w Karasinie, jakie wydarzenie. Pan Kucharski, policjant, wrócił do rodziny. I tutaj NKWD już go aresztowało, jest osadzony w więzieniu. My o tacie i bracie nic nie wiemy. Jurek Piotrowski orze, ja za nim idę i nagle słyszymy warkot samolotów. W oddali, jakieś 4 km od Karasina jest wieś Gródek na górce. Zaczynają się tam jakieś wybuchy. Liczymy, 27 kukuruźników nadleciało i bombardują tę wioskę na górce. Nie bardzo wiemy, o co chodzi.
    </section>
    <section>
        <time>1881</time>Podleciał samolot nad nas i też tam po nas czi, czi, czi, czi, czi z karabinu maszynowego. W Karasinie był cmentarz prawosławny porośnięty drzewami. To widać było, więc ci… Okazało się, że to samoloty sowieckie z czerwonymi gwiazdami, i bombardują. I zauważyliśmy z Jurkiem, nawet to rozśmieszyło nas , że bomby rzucali ręką. Bo widać było, nisko latali. Następnego dnia przyjechali konno żołnierze i rozkazali opuścić wioskę. Okazało się, że stacjonowało…, wojsko Kleeberga zatrzymało się na nocleg w tej wiosce i zostało zaatakowane przez lotnictwo sowieckie. I udają się przez Karasin dalej na wschód, i najprawdopodobniej Sowieci będą bombardować ich tutaj w Karasinie. Myśmy się pochowali w błotach, oni przemaszerowali. Pamiętam radość brata, no starszy ode mnie był. Myśmy obserwowali bombowce rosyjskie, które też bombardowały, bo oni potem przenieśli się dalej, przesunęli nad jezioro Białe i tam się ostrzeliwali. Widzieliśmy, jak spadł bombowiec sowiecki – to dla nas była radość.
    </section>
    <section>
        <time>1978</time>Stamtąd, między workami z kartoflami, takimi wagonetkami dostaliśmy się do Maniewicz. W Maniewiczach czekaliśmy na pociąg. I do Kowla. Zastaliśmy brata u dziadków i brat nam opowiedział, co dalej się działo. Otóż wycofali się policjanci do Kowla - taki mieli rozkaz – i niedobitkowie, w cudzysłowie, wojsko też do Kowla, bronić Kowla przed Sowietami. Bo Sowieci już od wschodu nacierali na Kowel. Ci, którzy mieli broń, zgromadzili się na stadionie. Ale jak brat opowiadał, a tata mu przekazał te informacje, czujka na rowerze przyjechał i mówi, że już na przedmieściu Kowla są czołgi sowieckie.
    </section>
    <section>
        <time>2040</time>Więc padł rozkaz - Rozejść się! Tata zostawił bratu pistolet swój, bagnet i sam spod – można powiedzieć – luf czołgów sowieckich uciekł na zachód. Bo wiedział, co go czeka. Zadaniem taty było między innymi wyszukiwanie tych prowokatorów, więc od razu wiadomo było, co go czeka. Złapali go Niemcy, ale uciekł. Dostał się do rodziny w Suchedniowie i tam przetrwał część wojny. Zaczęła się okupacja sowiecka. Przyjeżdżamy do Kowla i zastajemy dom – taki nieduży dom – zajęty przez wojsko sowieckie. Od razu po zbliżeniu się do domu poczuliśmy swąd dziegciu.
    </section>
    <section>
        <time>2108</time>Może to jest zaskakujące, ale ta armia radziecka wówczas była fatalnie wyposażona. To nie przesada, że karabiny były na sznurkach. Przedwczoraj oglądałem film z czasów wojny. Oni zamiast plecaków mieli worki związane u góry, dwa sznurki przywiązane na rogach tego worka. A buty mieli parciane i smarowali dziegciem, żeby to było nieprzemakalne. Zresztą takie buty ja spotykałem wielokrotnie w Związku Radzieckim po wojnie. Tam w sklepach można było to kupić, i widziałem na nogach takie buty. Nie skórzane, tylko właśnie takie parciane i na zelówkach gumowych. No więc słoma w domu, a oni tam stacjonują. Mamie się udało wybłagać u oficera, żeby się wyprowadzili. No i oni znaleźli jakąś inną kwaterę, a myśmy zajęli z ciocią dom. Żadnego zaopatrzenia nie ma. Sklep Kolensztejna, który był po drugiej stronie – upaństwowiony. Wszystko było upaństwowione.
    </section>
    <section>
        <time>2204</time>Sowieci rabują. To znaczy nie spotkałem się z rabowaniem cywilnej osoby, ale np. z kina wywieźli wszystkie krzesła. Z tych państwowych jednostek wszystko zabierali i wywozili. Nie było środków do życia, więc mama zarabiała szyciem, najstarszy brat handlował, jakieś papierosy sprzedawał, a myśmy z Jasiem stawali w kolejkach, bo w tym sklepie dawnego Kolensztejna co jakiś czas był dowożony chleb. Więc w nocy się stawało w kolejce, żeby dostać bochenek chleba. Ale też była wymiana jakichś cenniejszych rzeczy z rolnikami, z wieśniakami. Zastaliśmy w Kowlu takie sceny.
    </section>
    <section>
        <time>2268</time>Jak to ci bogatsi Żydzi mówili – ten motłoch, to znaczy z niższych warstw Żydzi pozakładali opaski czerwone i oni byli już pomocą dla milicji sowieckiej. Węszyli i donosili, kto, co, jak. Ukraińcy wstrzymywali się od tego, a Żydzi byli bardzo aktywni. I wtedy zaczęły się konflikty. Mama stoi w kolejce, a podchodzi jej przyjaciółka Ryfka i mówi: - <span style="font-style: italic;">Won z tej kolejki, wasze czasy już się skończyły!</span> Taką scenę mama po przyjściu do domu z płaczem opowiedziała nam. Natomiast z tych wyższych warstw... Zamieszkali u nas trzej Żydzi, dwaj lekarze i właściciel browaru. Jeden lekarz z Puław, drugi z Dęblina, Monikow i Dawidson, i ten właściciel browaru. Bardzo sympatyczni, kulturalni Żydzi. Ci się odcinali od tamtych. Zacząłem chodzić do czwartej klasy. Nasza szkoła została zajęta przez Sowietów, wszystko zostało wywiezione, a nas umieszczono w przedwojennej żydowskiej szkole.
    </section>
    <section>
        <time>2368</time>Narzucono tydzień piatidniowka, czyli pięć dni, a szóstego wychodnoje. Były konflikty, bo akurat wypadał ten wychodnoj w połowie tygodnia, w niedzielę trzeba było iść do szkoły, więc myśmy nie chodzili i były szykany. Nauczycieli gimnazjalnych aresztowali. Aresztowania były co chwila. Wujek, a mój chrzestny, oficer, a w cywilu policjant, kapitan Wojska Polskiego, wrócił do domu (? 1; 00:40:44), ponieważ jeszcze przed I wojną światową skończył maturę w rosyjskiej szkole. Ciocia zdziwiła się, że wrócił, bo zostanie aresztowany jak inni policjanci. A on mówi: - <span style="font-style: italic;">Marycha, przecież ja ich znam, przecież ja się z nimi uczyłem. Znam dobrze ich język, kulturę, nie będzie tak źle.</span> No i dostaje wezwanie do NKWD.
    </section>
    <section>
        <time>2444</time>Ciocia prosi, żeby nie szedł, żeby uciekł tak jak Paweł, czyli mój tata. Bo już wiedzieliśmy, jakoś się rozeszła ta wiadomość. Wujek jednak postanowił być z rodziną. Poszedł na to przesłuchanie i po dwóch godzinach wrócił. Mówi: - <span style="font-style: italic;">No widzisz Marycha, bardzo sympatyczna była rozmowa</span>. Po kilku dniach znów dostaje. Po kilku dniach wujek znów został wezwany do NKWD. Ciocia opowiadała, że dosłownie klękała przed nim, błagała, żeby nie szedł, żeby raczej się ukrył albo uciekł. Wujek mówi: - <span style="font-style: italic;">Przecież już tam byłem, rozmawiałem z nimi, nic się nie zdarzyło. Nie martw się, wrócę. </span>No i do dzisiejszego dnia go nie ma. Gdzieś go wcześniej zamordowano, bo nie ma go na liście katyńskiej tego kapitana. Takie to były czasy.
    </section>
    <section>
        <time>2508</time>Co jakiś czas do nas przychodzili w cywilu Sowieci. To znaczy palto miał cywilne, ale pod spodem widać było naszywki na kołnierzach. Bo wówczas oni nie nosili pagonów, a ranga była w postaci… np. wyższy oficer miał prostokąty. Oficer miał kwadraty, a szeregowcy mieli trójkąty na kołnierzach. Więc brat kiedyś podejrzał, że to jest jakiś oficer, bo ma pod paltem ten kołnierz z prostokątami. Wypytywali o tatę – czym się zajmował i gdzie jest. Stale męczyli mamę o to, gdzie jest tata. Jak wspomniałem o tym, niestety, współdziałaniu Żydów z Sowietami, to też takie wydarzenie było. Sąsiadka Żydówka przyszła do babci z prośbą, czy pozwoli na strychu powiesić bieliznę.
    </section>
    <section>
        <time>2588</time>Babcia mówi: -<span style="font-style: italic;"> Przecież ty masz u siebie strych</span>. A ta mówi: - <span style="font-style: italic;">Oj, Zosia, Zosia, ty chyba kogoś tam ukrywasz.</span> W ten sposób chcieli sprawdzić, czy mojego taty przypadkiem tam nie ma, na strychu u babci. To były nieprzyjemne historie. Wspomniany lekarz Monikow czy Dawidson, już pomyliłem chyba w tej chwili nazwiska, , kiedyś poinformował nas, że jakiś czas go nie będzie, bo został zaangażowany do konwojowania transportu Polaków na Sybir. To był koniec stycznia. I rzeczywiście, 10 lutego Sowieci aresztowali i deportowali głównie osadników, leśniczych i gajowych. Tych, którzy byli ich zdaniem niebezpieczni dla ewentualnej partyzantki. Poza tym zemsta. I 10 lutego, kiedy był ciężki mróz, pamiętam, że było mnóstwo śniegu (czasami byliśmy zwolnieni z pójścia do szkoły ze względu na mróz), w wagonach towarowych wieźli Polaków – to była pierwsza deportacja – w głąb Związku Radzieckiego. Głównie w tajgi i okolice Archangielska, na północ.
    </section>
    <section>
        <time>2701</time>Do prac leśnych. Także mieli robotników leśnych, a jednocześnie oczyścili lasy z elementu dla nich niebezpiecznego. Później, już po wojnie, dowiedziałem się, wyczytałem, że jesienią 1939 roku w Zakopanem odbyło się spotkanie NKWD i gestapo. I ustalono wspólne działanie dyskryminacji i oczyszczenia ziem polskich z Polaków. Niemcy swoimi metodami, a Sowieci swoimi. Więc Sowieci właśnie w ten sposób oczyszczali te tereny. Zaczęli od mieszkańców wiosek i lasów. To były okrutne czasy. W ten mróz w wagonie była jakaś koza, ale nie było czym palić i ludzie zamarzali. Ten lekarz wrócił po jakimś czasie i opowiedział nam tę historię i gehennę, jaką przeżywali Polacy deportowani 10 lutego. Zorientowaliśmy się wówczas, że nas to samo czeka, tylko nie wiadomo jeszcze kiedy.
    </section>
    <section>
        <time>2796</time>W tym czasie Sowieci z Niemcami trzymali sztamę. Można było korespondować i myśmy korespondowali z tatą. Oczywiście listy były sprawdzane, więc trzeba było szyframi różnymi się posługiwać. Tata proponował, żebyśmy przedostali się do niego, pod okupację niemiecką. Oczywiście przez zieloną granicę, przez Bug. Była zima, czekaliśmy na wiosnę. Byliśmy spakowani, że ewentualnie przedostaniemy się tu. No i raptem 13 kwietnia w nocy łomotanie do drzwi. Wchodzi enkawudzista z żołnierzami, zarządza rewizję, żołnierze wywracają wszystko do góry nogami. Widzą te rzeczy spakowane, więc to wszystko powyrzucali. Mama płacze. Pamiętam, że po rewizji taki rozkraczony stał w kuchni i oznajmił, że za 15 minut mamy opuścić mieszkanie.
    </section>
    <section>
        <time>2878</time>Mama pyta: - <span style="font-style: italic;">Co z nami będzie? - Będziecie przesiedleni do sąsiedniego województwa.</span> Mama w płacz, opanowała ją jakaś histeria. W sypialni była opróżniona taka mała walizka z rzeczy, oni to wyrzucili. Mama włożyła do tej walizeczki zdjęty ze ściany obraz Pana Jezusa, Matki Boskiej, krzyż, portret taty, dwie butelki wódki... To był rarytas wtedy, można było Sowietów przekupić za wódkę. Oni przecież ciągnęli samogon, a to jeszcze była przedwojenna wódka. Zapakowała i mówi: - <span style="font-style: italic;">Ja jestem gotowa. </span>Wzięła nas i mówi: - <span style="font-style: italic;">Jesteśmy gotowi, możecie nas wyprowadzać. </span>Ten enkawudzista jakoś zmiękł i mówi: - <span style="font-style: italic;">Wasza rodzina jest tu, w sąsiednim domu? - Tak, moi rodzice</span>. No więc żołnierz poleciał po dziadka i babcię, a on przedłużył do 40 minut. <span style="font-style: italic;">- Pakujcie się. </span>Dziadek i babcia pomagają, my też zbieramy, co możemy.
    </section>
    <section>
        <time>2957</time>Brat szykuje rower, ale roweru nie wolno. Mama, krawcowa, szykuje maszynę do szycia – <span style="font-style: italic;">nie wolno. </span>Jasio dywan jakiś zwija – <span style="font-style: italic;">nie wolno</span>. A ja, proszę sobie wyobrazić, dziewięciolatek, ponieważ już wiadomo, że na Sybir jedziemy, to spakowałem łyżwy. Na Sybirze będzie lód, to będę sobie jeździł na łyżwach. Niesamowite. A potem garnki tak jeden w drugi wkładałem i sznurkiem związałem. Po tych 40 minutach każą się wynieść. Wynosimy rzeczy na ulicę, już się widno zrobiło, i czekamy. Jak się dobrze rozwidniło, podjechała ciężarówka i mnie pierwszego podsadzili na ciężarówkę. A przy kabinie w rogach stali dwaj żołnierze.
    </section>
    <section>
        <time>3019</time>Jeden, pamiętam jak dzisiaj, z wąsami, spojrzał na mnie i popłynęły mu łzy. I tak mi się zrobiło jakoś sympatycznie. Mój dziadek też nosił wąsy, też służył pod przymusem w carskiej armii. Pomyślałem sobie, że to nie jest zły człowiek. To było takie zetknięcie w tym okrutnym momencie z odruchem ludzkim. Załadowano nas w ciężarówkę i przewieziono przez miasto na bocznicę kolejową. Stoi pociąg towarowy, drzwi pozamykane, mówimy: – <span style="font-style: italic;">Widocznie jesteśmy pierwsi.</span> Żołnierze otwierają drzwi, a tam już pełno w środku. Płacz, lament. Wagon towarowy, mały, pamiętam, brat odszyfrował, że 15-tonowy. Nieduży wagon. Policzyliśmy, że było nas 37 osób. Po bokach były prycze z desek, podwójne. Nam przypadło miejsce na górnej półce, a najstarszy brat był na podłodze, po drugiej stronie. Na środku wagonu dziura w podłodze. Okna zakratowane, drzwi za nami zamknięto. Trzask. Przez te okienka patrzymy, jak chodzą żołdacy.
    </section>
    <section>
        <time>3121</time>I nas tak trzymano dwa dni, od piątku do niedzieli. Bez wody, bez niczego. Mama zobaczyła przez okno, że idzie wujek, bardzo odważny, i niesie bochenki chleba. Żołnierze nie dopuścili. Trudno sobie wyobrazić taką sytuację: tłok, duszno, płacz. Koło nas na pryczy małe dziecko, niemowlak. Około 12.00 w południe w niedzielę pociąg ruszył. W Kowlu był kościół neogotycki z wysoką wieżą, usłyszeliśmy bicie dzwonów. W oddali rodziny machające, bo nie dopuszczono ich do wagonów. Pociąg rusza, lament, szloch. Pamiętam tylko strzały z butelek z amoniakiem. Jakaś pani miała amoniak do cucenia i w takim zaduchu zaczęły wyskakiwać te korki. Po prostu płacz, potem jakieś śpiewy. No i wiozą nas. Tego samego dnia przed wieczorem pociąg się zatrzymał w Zdołgunowie. Zatrzymał się przy peronie.
    </section>
    <section>
        <time>3229</time>Na peronie ludzie chodzili. I ktoś otworzył drzwi. Okazało się potem, że jakiś młody człowiek wyłamał kraty, wychylił się i otworzył w swoim wagonie drzwi. Potem pobiegł i inne pootwierał. I młodzi ludzie zaczęli uciekać. Mama też mówi: - <span style="font-style: italic;">Rysiek, ty uciekaj. </span>Rysiek mówi: – <span style="font-style: italic;">Ja was nie zostawię.</span> Potem krzyki, wrzaski, strzały, zamykanie wagonów, liczenie. Potem na miejscu na Sybirze spotkaliśmy dwie osoby, panią i pana, którzy zostali zgarnięci z peronu, bo musiała się liczba zgadzać. Więc tyle, ile uciekło z transportu, tyle osób zgarnęli z peronu. Następnego dnia na terenach dawnych jeszcze polskich pociąg się zatrzymał, żołnierz otworzył drzwi i wywołał jakiegoś młodego człowieka po wodę.
    </section>
    <section>
        <time>3312</time>Akurat natrafiło na brata. Brat wziął wiadra i ten żołnierz prowadzi go gdzieś - ponieważ zatrzymywały się te pociągi zwykle gdzieś na bocznicach – do jakiejś pompy. Brat tam pompuje, a ten żołnierz mówi: - <span style="font-style: italic;">Słuchaj, chłopie, ja się odwrócę, strzelę w powietrze, a ty uciekaj, dopóki jesteś jeszcze na swoich terenach.</span> Brat się nie zgodził i tylko usłyszał: - <span style="font-style: italic;">Ty durak.</span> Dalej, nie pamiętam już gdzie, w nocy było przeładowanie do wagonów sowieckich, szerokotorowych. I tak dwa tygodnie nas wleczono. Raz dziennie wagon był otwierany, młodzi ludzie przynosili wodę i w wiadrach jakieś zupy, kasze. To nam podawano. Z tym że to było czasami trudne do zjedzenia. Raz przyniesiono kawę. Mówimy: <span style="font-style: italic;">O, kawa, jest kawa! </span>Okazało się, że myśmy zatrzymali się nad Wołgą i z Wołgi woda była nabierana, taka mętna.
    </section>
    <section>
        <time>3395</time>Po dwóch tygodniach dowieziono nas na miejsce. Ale po drodze przepiękne widoki Uralu. Jeszcze mieliśmy nadzieję, bo czasami pociąg zmieniał kierunek jazdy. Jak zmienił kierunek, to myśleliśmy: - <span style="font-style: italic;">O, wracamy, wracamy, Amerykanie się o nas upomnieli. </span>No a potem znów przybierał ten sam kierunek. Za Uralem już wiedzieliśmy, że nie będzie powrotu. Mniej więcej po dwóch tygodniach rano za oknem nie widać lasu, tylko pustka, jak pustynia. Ktoś powiedział, że to jest step. Rzeczywiście step. I zaczęliśmy zgadywać, co te zakonnice na tym stepie tutaj zbierają. Zakonnice, bo noszą okrycia głowy razem z taką peleryną. Długie jakieś ubrania. Nachylają się i coś zbierają.
    </section>
    <section>
        <time>3469</time>I zgadujemy: – <span style="font-style: italic;">Może grzyby?</span> Okazało się potem, że to były Kazaszki w swoich strojach ludowych. Te nakrycia głowy były jasnoniebieskie, a one w tym stepie zbierały łajno krowie, bo tym się tam paliło. Przywieziono nas do Błagodaru i koniec torów. Wyładowano na plac targowy, ogrodzony glinianym murkiem. Trzymano nas tam dwa dni. Tutaj można było się już umyć, było wody pod dostatkiem. Któregoś dnia zaczęto nas ładować na ciężarówki. Ciężarówki napędzane holcgazem (holzgazem?). Sucha destylacja zachodzi. To są generatory gazu drzewnego. Wieziono nas tą ciężarówką dłuższy czas po stepie, po tych bezdrożach, aż znaleźliśmy się we wsi Kaczyry, nad rzeką Irtysz.
    </section>
    <section>
        <time>3558</time>Tak nam powiedziano. Zatrzymano nas w jakiejś zagrodzie kołchoźnej. Mama, jak już wspomniałem, była na zesłaniu przed I wojną światową i znała doskonale język ukraiński i rosyjski. Ta zagroda była ogrodzona takim pletniemi, plecionym płotem. Miejscowi ludzie podeszli do tego płotu z ciekawością: <span style="font-style: italic;">a kto to jest? Kogo znów przywieźli? </span>Mama podeszła, nawiązała rozmowę i miejscowa Czałdonka... (Czołdonka? – 2; 00:19:05) Czałdoni (Czołdoni?) to są rdzenni mieszkańcy nad Irtyszem. To nie są zesłańcy. Bo większość tam stanowi ludność zesłana . I ta – zapamiętałem jej nazwisko – Gorbunowa mówi: - <span style="font-style: italic;">Nela</span> - moja mama Aniela miała na imię – <span style="font-style: italic;">wy uciekajcie, bo mój syn komsomolec, który was tu też pilnuje, powiedział, że jutro będą was rozwozić w step do sowchozów</span>. <span style="font-style: italic;">Jak ciebie tam wywiozą, to przepadniesz. A tutaj te Kaczyry to jest wieś powiatowa. Tu jest władza, tu jest Irtysz, tu jest kontakt ze światem</span>. I tak było. <span style="font-style: italic;">- Ja powiem synowi, żeby się oddalił, i ja wam znajdę miejsce. </span>
    </section>
    <section>
        <time>3660</time>Przeskoczyliśmy przez ten płot, jeszcze pani Markowska z córką Haliną. W jakiejś lepiance nas ulokowała. Pierwsze zetknięcie z pluskwami tam było. Myśmy tam spędzili noc i następnego dnia wieczorem, kiedy już rozwieziono wszystkich, mama wyszła. I przypadek. Byśmy uciekli, bo powiedziała, że jak wykonają normę wywózki do sowchozów, to reszta tu zostanie. Ale było jeszcze tak, że enkawudzista ogłosił, że kto ma jakiś zawód, specjalist, to może zostać tutaj, w Kaczyrach. I tak, i tak byśmy uciekli, ale to jeszcze, że mama miała zaświadczenie o ukończeniu kursu kroju i szycia w języku rosyjskim i pokazała temu enkawudziście, to już myśmy legalnie zostali w tej wsi.
    </section>
    <section>
        <time>3731</time>Co było z tymi wywiezionymi? Oni byli wywiezieni – jak już powiedziałem – do sowchozów i do kołchozów. Ale głównie do sowchozów. Sowchoz to jest PGR, odpowiednik PGR. A kołchoz to odpowiednik spółdzielni produkcyjnej. Państwo nie zetknęli się z pojęciem spółdzielni produkcyjnej, bo w 1956 roku zostały rozwiązane w Polsce. Ci, którzy trafili do sowchozu, musieli znaleźć sobie kwaterę gdzieś u miejscowych. Ci, którzy trafili do sowchozów, byli umieszczeni w glinianych barakach. Czym się różniła sytuacja ich i nas w Kaczyrach? Bo mama poszła do NKWD zapytać, co ma w takim razie robić w Kaczyrach. - <span style="font-style: italic;">A rób, co chcesz. – Jak to, co chcesz? Gdzie mam pracować, bo z czegoś trzeba żyć? - A szukaj pracy. – A gdzie mam mieszkać? - Szukaj. - To znaczy, że jesteśmy wolni? - Jesteście wolni. - To możemy wracać do domu? - O nie, wioski wam nie wolno opuścić bez naszego zezwolenia. - A co, gdybyśmy chcieli gdzieś uciec? - To będziemy strzelać. </span>
    </section>
    <section>
        <time>3814</time>Mama znalazła pracę w przystani, początkowo jako krawcowa przy łataniu worków na zboże. Potem tam kamienie tłukła. Hm, jakie kamienie… Ja mamę tam odwiedzałem i mama mówi: - <span style="font-style: italic;">Spójrz, fresk jakiś na kamieniu.</span> Okazało się, że to ze zburzenia cerkwi przywozili kamienie dla umocnienia brzegu Irtysza. I Polki się zebrały i mówią: - <span style="font-style: italic;">Jak to tłuc, twarz świętego na fresku?</span> Ale takie realia były. Potem mama była sprzątaczką. Rysiek i Jasio znaleźli pracę drwali. Kaczyry leżą nad Irtyszem w stepie, w pustym zupełnie stepie. Ale jakieś 100 km od Kaczyr już się Kazachstan kończył. Bo to jest Syberia. Mówi się Kazachstan, owszem, to jest Kazachstan, ale północny.
    </section>
    <section>
        <time>3887</time>Na południu Kazachstanu rosną pomarańcze, natomiast na północy jest klimat typowo syberyjski. Ale jakieś 100 km na północ od Kaczyr tajga się zaczynała. To były takie okołki, kępy drzew brzozowych, i oni wołami jeździli tam i przywozili drewno dla oficjalnych instytucji. I piłowali je. Tym się zajmowali. Ja, dziesięciolatek, kręciłem się po prostu, nie bardzo wiedziałem, co mam robić. Gorbunowa nas przyjęła do siebie. Były tam pluskwy niesamowite. Ale poradziła, bardzo poczciwa miejscowa kobieta, żebyśmy się usamodzielnili. Żebyśmy albo sobie zbudowali jakąś ziemiankę, albo kupili, ale żeby nie mieszkać z innymi ludźmi. Powiedziała: – <span style="font-style: italic;">Tu jest zawiść, wy mamcie trochę rzeczy dobrych, to wszystko może się zdarzyć. </span>
    </section>
    <section>
        <time>3957</time>Chodziła po wsi i znalazła ziemiankę. Młodzi ludzie sobie tę ziemiankę zbudowali, ale się wynosili i chcieli to sprzedać. Mama to kupiła i później żartowała: – <span style="font-style: italic;">Mamy drugi dom, kupiony za sukienkę. </span>Dosłownie za sukienkę. Co to za ziemianka była? Dół wykopany w ziemi na głębokość jakieś 1–1,1 metra. Ściany były wysokości pół metra mniej więcej, z darniny ułożone, obmazane to gliną. Dach z kołków, gałęzi, nawozu, też gliną obmazany. Wymiar to było 3 na 3 i wysokość w najwyższym punkcie to było 1,65 metra. Rysiek był wyższy, to musiał chodzić tak skulony. Myśmy tam zamieszkali w pięcioro. Nas czworo... Jak wspomniałem, w Niesuchojeżach tata był komendantem posterunku policji, a jego zastępcą był pan Durak. Mama dowiedziała się w Kaczyrach, że pani Durakowa też jest tutaj. Tylko nie bardzo wiedziała gdzie, ale odnalazła ją.
    </section>
    <section>
        <time>4046</time>To było małżeństwo bezdzietne. Pani Durakowa była chora i była w depresji takiej, że w ogóle nie ruszała się. Gdzieś tam wynajęła sobie kąt w lepiance u miejscowych ludzi i mama zastała – już później myśmy nazywali – ciocię Durakową leżącą na klepisku pod jakąś kołderką, głodną. Mama powiedziała: - <span style="font-style: italic;">Frania, to chodź do nas</span>. I ona z nami zamieszkała. I była jeszcze taka tupryhon, taka sień mała przed drzwiami tej części zamieszkanej. W środku była kuchenka z gliny zlepiona, jakaś blacha była na wierzchu. W tym czasie jeszcze nie było wojny sowiecko-niemieckiej, także można było w kolejce stojąc, kupić chleb. Ale za zarobione pieniądze i przywiezione z Polski.
    </section>
    <section>
        <time>4118</time>Do wybuchu wojny sowiecko-niemieckiej rodzina przysyłała nam paczki. Pamiętam, że około 40 paczek żywnościowych w ciągu roku przysłali i jakieś nasiona, żebyśmy mogli przetrwać. Jak wyrosłem ze swoich butów, to babcia mi przysłała kalosze. Pamiętam, że w tych kaloszach chodziłem, jak było zimno. A latem to na bosaka oczywiście. Także w tym pierwszym roku materialnie było ciężko, ale nie było głodu. Jaki był stosunek miejscowych do nas w tym pierwszym roku? Miejscowi ludzie i zesłańcy traktowali nas życzliwie, pomagali nawet nam. Natomiast władza stale nas nękała. W tym pierwszym roku poznaliśmy miejscowych. W niedzielę, wychadnoj dień, jak to oni mówili, odbywały się jeszcze wówczas targi.
    </section>
    <section>
        <time>4199</time>Plac był na środku wsi. Na tym targu można było usłyszeć różne języki. W Kaczyrach zastaliśmy, poza tymi rdzennymi Czałgonami (Czołdonami?), Rosjan, Ukraińców – zesłanych jeszcze w czasach carskich, a potem w 30. latach - jedną Polkę. Miała wtedy 100 lat i tylko pamiętała, że jest Polką, ale ani słowa po polsku. Bo tam wokół nie było w ogóle Polaków. Zastaliśmy Koreańczyków, Chińczyków, Finów, Ormian, Kałmuków, Mongołów. Taki zlepek. I ci izsylni, i rdzenni tolerowali nas dobrze, natomiast NKWD i milicja nękały nas. I młodzież komsomolska, i ci pionierzy też nam dokuczali. Na przykład szli i wołali: -<span style="font-style: italic;"> Hej, Palak, spiski brak, raztianułsia kak czerwiak.</span> Takie obraźliwe teksty. Albo śpiewali piosenkę: -<span style="font-style: italic;"> Pomniat psy atamany, pomniat polskije pany, konarmijskije nasze (naszy? 2; 00:30:32) sztyki.</span> Wyśmiewali się z naszego wojska.
    </section>
    <section>
        <time>4293</time>Czasami do bitek dochodziło. Także myśmy unikali kontaktu z tą młodzieżą tak wychowywaną. Co ze szkołą? Troje dzieci poszło do szkoły. Miejscowi zachęcali, żeby dzieci polskie chodziły do szkoły. Dostawały tam zupę. Ale pamiętam, pani Hańczewska swojego syna Heńka wycofała już po dwóch czy trzech miesiącach, bo Heniek zaczął już sympatyzować z pionierami. Koleżanka rok wytrzymała, a jeden kolega tam skończył dziesięciolatkę. Przy wyjeździe milicjant szepnął bratu do ucha: - <span style="font-style: italic;">Wy uważajcie na niego.</span> Wybuchła wojna z Niemcami 22 czerwca 1941 roku. Przywieziono Niemców nadwołżańskich, rdzennych, właściwie można powiedzieć, Rosjan pochodzenia niemieckiego. Jak wojna wybuchła, to ich zesłali tam.
    </section>
    <section>
        <time>4386</time>Po roku zesłano Czeczeńców i Inguszów. Trzeba powiedzieć, że Niemców traktowano okrutnie. To było nieprawdopodobne. Znacznie gorzej się im działo niż nam. Czeczeńcy może mniej byli prześladowani przez władze, za to klimat ich wykańczał. Przybyli z Kaukazu i nie byli przygotowani do takiego życia. Jeśli chodzi o przygotowanie do życia. Ponieważ mama - jak wspomniałem - bardzo dobrze znała rosyjski i miała łatwość nawiązywania kontaktów, to rozmawiała z miejscowymi, radziła się, jak tu żyć. I kiedyś przyszedł do nas Kazach, kucnął tak charakterystycznie. Kazachowie żuli tytoń. Wkładali sobie za wargę i ssali ten tytoń, ale wydzielała im się ślina, więc przez zęby taką strużką pluli. Pamiętam, że nas to zdziwiło, jak on przez te zęby pluł, aż przed nim mokro się po jakimś czasie zrobiło. On nas wypytywał: <span style="font-style: italic;">A skąd wy? A co wy za jedni? A dzie to jest ta Polska? </span>
    </section>
    <section>
        <time>4465</time>A potem powiedział tak: <span style="font-style: italic;">- To taki daleki kraj. I wy jesteście tacy inni. Ale czy u was Irtysz jest?</span> Takie wyobrażenie… Bo oczywiście Irtysz musi przez cały świat płynąć. I myśmy jego pytali, ponieważ zima się zbliżała, jak ją przetrwać. On nam poradził: na nogi (pimy? 2; 00:33:52), to są walonki. Trzeba gdzieś zdobyć je. Na ręce koniecznie machnażki, bo mróz będzie tęgi. To są rękawice wełniane z jednym palcem i na wierzch rękawice z jednym palcem wykonane ze skóry psiej, futrem na zewnątrz. Nie z wilczej, nie z innej, tylko z psiej. I, co okrutne, ten pies musi być zaduszony. Nie można go zastrzelić ani inaczej zabić, tylko musi być zaduszony. . Dlaczego? Bo jak zaduszony, to sierść nie wyjdzie.
    </section>
    <section>
        <time>4533</time>Więc odbyło się polowanie na psy, i niestety myśmy musieli się tego też dopuszczać. To było niesamowite. Na głowę oczywiście papacha. Ale skąd ją wziąć? Pani Szablowska, wspomniana nauczycielka języka polskiego w ukraińskiej szkole w Kowlu, miała czterech synów i była bardzo niezaradna. Jej mąż był sędzią wojskowym i im się bardzo dobrze powodziło przed wojną. Przyszła do mamy i mówi: - <span style="font-style: italic;">Pani Anielu, jak to zrobić, w co się ubrać? Przecież chłopcy się poodmrażają. </span>Więc mama mówi: - <span style="font-style: italic;">Pani Szablowska, pani ma futerko takie z łapek karakułowych, a ja mam taki płaszcz z aksamitu, to uszyję czapki chłopcom.</span> A pani Szablowska: - T<span style="font-style: italic;">o proszę też z tego materiału uszyć czapki swoim synom.</span> Także Rysiek, Jasio i Szablowscy byli jak umundurowani w takich czarnych eleganckich czapkach z futerkiem, i to ich chroniło.
    </section>
    <section>
        <time>4618</time>A ja nosiłem czapkę z białego zająca. Bo tam w tym klimacie niektóre zwierzęta zmieniają zabarwienie. Zające stają się białe, kuropatwy stają się białe. Wilki takie jasnoszare, lisy złociste. Ale najładniejsze futro miały karsaki. Karsak to jest szakal syberyjski. Afrykański ma brzydkie futro, a ten miał piękne. Łapało się je. Pytaliśmy, jaki będzie mróz, a ten Kazach mówi, że będzie duży. - <span style="font-style: italic;">Ale nie martwcie się, śmierć przez zamarznięcie nie jest taka straszna.</span> Myśmy tacy zdziwieni, mama pyta: - <span style="font-style: italic;">Jak to niestraszna? – Jak się spotka takiego człowieka w stepie, to jest uśmiechnięty.</span> Więc mama mówi: - <span style="font-style: italic;">Jak tu żyć?</span> A on mówi: - <span style="font-style: italic;">Prywykniesz. Nie prywykniesz – zdochniesz. </span>Takie to były rady. Inni jednak radzili bardziej realistycznie. W ziemiance trzeba było zaopatrzyć się na zimę w to łajno krowie zbierane w stepie.
    </section>
    <section>
        <time>4705</time>Po wybuchu wojny oczywiście już chleba nie ma, już się nie kupuje. Warunki materialne takie: ja już mam 11 lat i jestem zatrudniony początkowo jako pastuch, a potem dostaję się do pracy jako koniuch. To taki fornal. Jasio dostaje pracę w wietleczebnicy, tzn. lecznicy weterynaryjnej. Bardzo zdolny chłopak, znalazł tam książki jakieś weterynaryjne, nauczył się szybko rosyjskiego i w krótkim czasie został sanitariuszem weterynarii. Po ogłoszeniu amnestii, po podpisaniu układu Sikorski–Majski, ogłoszono to nam. Pamiętam ten wieczór, kiedy usłyszeliśmy przemówienie Sikorskiego po polsku i hymn „Jeszcze Polska nie zginęła”. Tam był obowiązek mieć głośnik radiowy w każdej ziemiance i lepiance. Była stacja radiowa na miejscu. Prądu tam nie było, ale słychać było pracę silnika Diesla, który napędzał agregat prądotwórczy.
    </section>
    <section>
        <time>4803</time>Był centralny głośnik na wieś i w każdej chacie musiały być... Nie było wyłącznika. Jasio tam próbował coś odłączyć, ale sprawdzane było, czy on działa. I przez to radio słyszymy raptem, jak Sikorski przemawia po polsku. Wyskoczyliśmy na ulicę, krzyczymy, śpiewamy, tańczymy, radość niesamowita, czyli wracamy do Polski! Gdzież tam. Organizuje się Armia Andersa. Brat idzie chyba we wrześniu. Ma 17 lat, a przyjmują do wojska od 18 lat. Armia Andersa w odróżnieniu od Armii Kościuszki składała się wyłącznie z ochotników. Bo do Armii Kościuszki była przeprowadzana mobilizacja przez władzę radziecką, przez wojenkomaty. To oddzielna historia, którą też trzeba wspomnieć. Dostajemy od brata kartki. I każda kartka z innego miejsca. Bo władza radziecka wszystko robiła, żeby oni nie dotarli do Kujbyszewa i do (Bernau? 2; 00:40:39). Więc on prawie rok (co jest opisane w jego wspomnieniach) tułał się po południowym Związku Radzieckim, znalazł się pod chińską granicą i wreszcie dostał się, z trudem, ale dostał się, do tej armii.
    </section>
    <section>
        <time>4912</time>Ale kiedy trzeba było mieć bilet do przejazdu i przepustkę na przejazd do armii, to dawała władza radziecka taką przepustkę. No i brat się zgłasza. Za dokument miał tylko świadectwo urodzenia, myśmy tam nie mieli dokumentów. I pokazuje. 1924 rok. Oni mówią: – <span style="font-style: italic;">Zaraz, to ty jesteś za młody.</span> A brat mówi: - <span style="font-style: italic;">Ale ja chcę iść. </span>W drodze do Armii Andersa brat zachorował i korespondencja ustała. Potem przychodzi list, że jest chory i nie wie, czy wyjedzie z wojskiem do Iranu. Dostajemy też list z Iranu od kolegi brata, w którym pisze, że Ryszard został, bo jest bardzo ciężko chory, i nie wiadomo, czy uda mu się wydostać. A sytuacja – potem brat opowiadał – była taka, że był rzeczywiście nieprzytomny, w namiocie leżał, koledzy wszyscy wyszli, ale jakiś sierżant przechodził i mówi: - <span style="font-style: italic;">Co ty tu robisz? </span>
    </section>
    <section>
        <time>5003</time>A on jęknął: - <span style="font-style: italic;">No właśnie jestem chory. - Udawaj zdrowego i chodź ze mną</span>. Wziął go pod rękę, wprowadził na statek i tak wydostał się do Iranu. A my tutaj w Kaczyrach. Trudne czasy się zaczęły. Niby jest amnestia, można opuszczać Kaczyry, oczywiście za przepustką, i można podążać za wojskiem. My jesteśmy przygotowani w 1942 roku do tego, że dotrzemy i razem z nimi wyjedziemy. Tymczasem Irtysz zamarzł, statki przestały pływać i myśmy nie pojechali. Zostaliśmy. Ja w 1942 roku pracowałem jako koniuch, brat jako sanitariusz, a mama jako krawcowa. Sprawa materialna: ja dostawałem pensję 100 rubli i miesięcznie 2,5 kg pszenicy. Brat jako specjalista i mama dostawali, zdaje się, po 150 rubli i 3,5 kg pszenicy. Co za te pieniądze można było kupić?
    </section>
    <section>
        <time>5096</time>Zaczął się głód, bo było hasło „Wsio dla fronta”. „Wszystko na front”. Więc w sklepach nic nie było, pustki, niektóre sklepy były pozamykane. Można było liczyć tylko na te pieniądze i na ten przydział pszenicy. Czasami, jak gdzieś w kołchozie ktoś tam ukradł zboże i chciał sprzedać po cichcu, to za te 100 rubli można było kupić 1–1,5 kg pszenicy. Powiedzmy , że 1,5 kg. Ja 2,5. To znaczy, że trzeba było żyć o tych 4 kg pszenicy miesięcznie. To jak żyliśmy? Po pierwsze, trudno jest w tej chwili… i państwo możecie odnieść też wrażenie… Hm, jak to określić… Możecie tego nie wyczuć, ale tak było – trzeba było kraść. Po prostu trzeba było kraść… Wszystko, co mogło się przydać, było kradzione. Latem, jak zboże dojrzewało – oczywiście konno jeździli Kazachowie i pilnowali pól – to się chodziło z nożyczkami i ścinało kłosy w nocy.
    </section>
    <section>
        <time>5187</time>Wiosną – Polacy to zainicjowali – zbieraliśmy kłosy. Po stopnieniu śniegu zauważyliśmy, że na polach leży dużo kłosów. Te maszyny ich były tak zdezelowane, że co któryś kłos zostawał na polu. I myśmy chodzili to zbierać. Ale ganiali nas: - <span style="font-style: italic;">Nie wolno, bo to państwowe.</span> Ale po roku sami zaczęli organizować tzw. subotniki, takie marsze na pola po zbieranie tych kłosów. Nie jesienią, nie wolno było absolutnie, tylko po zimie, wiosną. I łowiło się ryby w Irtyszu i w zatokach. Tego była obfitość. Rzeczywiście. Latem się łapało, chociaż można było tylko na wędkę, a nie wolno było siecią, bo wody należały do rybkołchozu, kołchozu rybnego.
    </section>
    <section>
        <time>5250</time>Na wędkę wolno było, więc się łapało, a w nocy się chodziło cichcem i siatką się coś tam zgarnęło. Pamiętam, że kiedyś po takim nocnym połowie, kiedy nic nie złapaliśmy - miałem takiego kolegę, przyjaciela, miejscowego Czałdona (Czołdona?), Pietkę – idziemy z wędkami bez ryb i przechodzimy koło szałasu rybkołchozu. Słyszymy, jak chrapią rybacy. A na zewnątrz stoi kosz przykryty szmatą. Pietka odkrywa szmatę i mówi: - <span style="font-style: italic;">Lońka, patrz, tam są szczupaki!</span> I to też do domu się zaniosło, te szczupaki. Przed mamą ukrywało się czasami kradzieże. Żeby złagodzić, to ciocia Frania Durakowa wymyśliła określenie... Bo kiedyś mówiło się też: zorganizować. A ona wymyśliła określenie: jugnąć. Mówiło się: - <span style="font-style: italic;">Jugnąłeś?</span> Albo: -<span style="font-style: italic;"> Idę coś jugnąć</span>. Ze zbożem z przydziału jeździłem do młyna. Ale nie wszystko można było ujawnić, więc ukradzione albo na lewo kupione zboże trzeba było zmielić na żarnach. Myśmy tych żarn nie mieli.
    </section>
    <section>
        <time>5344</time>Chodziło się gdzieś tam do Kazachów mielić, ale trzeba było garść tego zboża oddać za wypożyczenie żarna. I brat Jasio - dwóch tylko zostało nas – był niesłychanie pomysłowy, to był wynalazca, wykombinował takie urządzenie do mielenia tego zboża. Proszę sobie wyobrazić kołek, na kołek nałożymy blachę podziurkowaną tak jak tarka do kartofli, kolcami na zewnątrz. A na zewnątrz włożymy taką tuleję z blachy, z tymi kolcami do środka. Będziemy tam sypać zboże, kręcić, kolce na kolce będą trafiać, a zboże między nimi będzie się mieliło. I to zrobiliśmy. Ale skąd blachę wziąć? Myśmy ukradli milicji kawałek błotnika z samochodu. Na podwórku milicji stał taki stary samochód nieużywany już. Jakoś udało nam się oderwać i brat to wyklepał. I mieliśmy takie urządzenie do mielenia. Mnie, chłopakowi, to było ciężko, zimą zwłaszcza. Trzeba było oporządzać konie. Stajnie były oczywiście nieogrzewane, kto by to ogrzewał, więc te odchody były zamarznięte. Rano się przychodziło i łomem to się kuło.
    </section>
    <section>
        <time>5453</time>Kiedyś, miałem wtedy 12 lat, byłem taki zmęczony rano, no nie mogłem wstać. Przychodzi lekarz, który był szefem moim, na skargę do mamy, że ja się nie wywiązuję ze swoich obowiązków. Więc mama tłumaczy: <span style="font-style: italic;">Przecież to małe dziecko, gdzież taki kuć? Nogi ma zmarznięte. </span>Bo te (pimy? 3; 00:09:02) się rozleciały. To był Rosjanin, uciekinier z Moskwy. Znaczy ewakuowany. Bo tam dużo było z Leningradu i z Moskwy rodzin oficerskich i rodzin urzędników ewakuowanych dalej od frontu. I on mi wtedy dał swoje walonki i pocieszał, także nie wyrzucił mnie z pracy. Jakoś takie to były te układy, czasami sympatyczne. Wojsko wyszło, Stalin ogłosił zdradę i zaczęła się kolejna, bardzo ciężka represja – mianowicie przymus przyjmowania obywatelstwa radzieckiego.
    </section>
    <section>
        <time>5539</time>Przymus, bo kto się nie zgodził, był aresztowany i zesłany do łagru. Zwykle do kopalni w Karagandzie. Ta nazwa tego miasta – to było miejsce przeklęte – Ciarki przechodziły, jak się mówiło to. . Kaźnie były. Brat nie podpisał, został aresztowany. Ciocia Frania nie podpisała, została aresztowana. Mama nie podpisała i została aresztowana. Ja, dwunastoletni czy trzynastoletni chłopak wtedy, już nawet nie pamiętam, sam w tej ziemiance siedzę przy kaganku i płaczę. Noc, nie ma nikogo, jestem świadomy tego, że na dwa lata zostanę sam. Co będę robił? Raptem przychodzi mama. Enkawudziści puścili mamę, żeby zorientowała się, co ze mną. Jeżeli nie podpisze, to pójdzie na dwa lata, a ja pójdę do dietdomu, czyli sierocińca radzieckiego, a to było bardzo niebezpieczne.
    </section>
    <section>
        <time>5625</time>Pamiętam taką scenę, nie zapomnę jej nigdy. Mama, płacząc, przytuliła mnie tak i zwraca się do dzieciaka, który nie ma możliwości poradzenia, nie ma orientacji w sytuacji odpowiedniej: - <span style="font-style: italic;">Synu, jak uważasz, co jest ważniejsze, patriotyzm czy dziecko? </span>Objęliśmy się. Mama zrozpaczona rano poszła do NKWD i podpisała. Też była zatrzymana, aresztowana pani Załuska. Wspaniała, piękna postać. Pani Załuska, wtedy kiedy obowiązywała amnestia, została wybrana przez Polaków tam mieszkających... W Kaczyrach było 2 tysiące dusz miejscowych i zesłanych, w tym Polaków 100 i jedna osoba. I pani Załuska została wybrana jako mąż zaufania. Była taką reprezentantką wobec władzy. Zajęła się głównie dziećmi.
    </section>
    <section>
        <time>5697</time>Wyjednała u władzy jakiś przydział mąki i u pani Świerniakowej myśmy się spotykali. Ona miała taką dużą sień. Tam były pogadanki, można było mówić o historii Rosji, ale nie o historii Polski, język rosyjski mógł być uczony i język polski, nic więcej. Ale dostawaliśmy tam zacierkę. Pamiętam, że przyjeżdżałem konno ze stepu na tę zacierkę i godzinę pogadanek. Na tym koniu uczyłem się wiersza Konopnickiej „A jak pójdzie król na wojnę”. Pani Załuska jako mąż zaufania wówczas w tym więzieniu – co jest opisane w książce (tytuł? 3; 00:13:32) – zachęcała wszystkich do podpisania obywatelstwa. Udowadniała, że to po wojnie nie będzie miało żadnego znaczenia, ale my nie możemy zginąć. Ktoś musi doczekać czasów powojennych, ale ktoś musi też zaprotestować. I ona, i jeszcze dwie Polki nie podpisały.
    </section>
    <section>
        <time>5777</time>I jaki los był pani Załuskiej, kochanej osoby, bohaterskiej? Zostały przewiezione do Pawłodaru. Tam nie było mostu w Pawłodarze na Irtyszu. Przez Irtysz zostały przeprowadzone zimą i razem z więźniarkami miejscowymi pędzone były przez step w kierunku Karagandy. Pani Załuska, szczupła, postury raczej drobnej, nie najzdrowsza, zasłabła w drodze. Jedna z Polek - nie pamiętam, jak się nazywa, ta, która z nią szła, to jest w tej książce, więc potem może powiem – została przy niej, ale enkawudzista podszedł z biczem i zaczął je okładać. - <span style="font-style: italic;">Wstawaj, wstawaj, stupaj! </span>Idź dalej. Więc podniosły się, poszły jeszcze kawałeczek, i pani Załuska znów zasłabła. Te Rosjanki poszły do przodu, a one zostały. Ten enkawudzista batem je okładał, więc silniejsza wstała i poszła. Usłyszała jeszcze wrzaski tego enkawudzisty. I pani Załuska została w stepie zimą.
    </section>
    <section>
        <time>5865</time>Najprawdopodobniej wilki ją zjadły. Takie były bohaterki, koniecznie trzeba o niej wspomnieć. Niestety jej syn, pułkownik, partyjny, pisarz, Zbyszek (razem przecież byliśmy w Kaczyrach), po wojnie o niej nie pamiętał. Nawet jeden z kolegów, kiedy był na odczycie Zbyszka, na którym to odczycie on mówił o swoim życiu, o swojej drodze, po tym odczycie podszedł do niego i chciał go pobić za to, że nie wspomniał nic o matce. Hm… Nawet był taki film kręcony o Zbyszku, bohaterze, to była postać znana za PRL. Idzie z rozmówcą przez step, tyle że na Pustyni Błędowskiej to było kręcone. - <span style="font-style: italic;">Towarzysz pułkownik znalazł się w Związku Radzieckim? - No tak. - Zdaje się, że z matką? - No tak. - A co z nią? - Nie wiem. </span>
    </section>
    <section>
        <time>5938</time>A myśmy już po dwóch tygodniach od jej aresztowania wiedzieli, nie wiem w jaki sposób, że pani Załuska nie żyje. Ojciec Zbyszka był leśniczym. W czasie aresztowania bracia jego dwaj uciekli. Pani Załuska była dobrze sytuowana, miała cenne rzeczy, które wymieniało się na żywność. Powiedzmy za ręcznik pół wiadra kartofli, za sukienkę właśnie ziemianka. On nie pracował aż do śmierci pani Załuskiej. Potem był w naszej brygadzie, ale nie mógł sobie poradzić, bo to był typ takiego, jak to mówiliśmy, inteligencika. Nie bardzo radził sobie z siekierą. Pamiętam, że wtedy była mobilizacja do Armii Kościuszki. On mówi: - <span style="font-style: italic;">Chłopcy, ja tutaj sam sobie nie dam rady, idę na ochotnika do Armii Kościuszki</span>. I rzeczywiście tak było. Dopisał sobie rok nielegalnie i przyjęli go. On był jedyny z naszej wioski, z Kaczyr, który do Armii Kościuszki poszedł jako ochotnik, Polak.
    </section>
    <section>
        <time>6016</time>Bo inni byli z mobilizacji, z przymusu. Brat, który chory był wtedy na serce i dostał zaświadczenie, że rzeczywiście jest chory, nie nadaje się do wojska, był oskarżony o udawanie. Rozprawa sądowa się odbyła i lekarka, która to zaświadczenie wydała, była oskarżona o przekupstwo. Na szczęście udało się jej przekonać sąd. A sąd składał się z sędziego bez wykształcenia żadnego. Tam nie obowiązywało wykształcenie prawnicze, to był sąd ludowy. Zgodzili się, że brata wyślą do Pawłodaru, do miasta obwodowego, do szpitala na specjalne badania, czy zostanie to potwierdzone. Bo jeżeli on się nadaje do wojska, no to na rozstrełku. Brat tam pojechał, przeprowadzili te badania i dostał zaświadczenie, że rzeczywiście jest chory. I nie poszedł. Ale to pod takim rygorem była mobilizacja. Ładnie widzimy na filmach, jak to wojsko idzie nad Oką, radosne, do armii. Oczywiście był jakiś cień nadziei, że z tym wojskiem dotrę do Polski, tak było oczywiście, ale zaczęło się od mobilizacji.
    </section>
    <section>
        <time>6104</time>To tyle o pani Załuskiej. Koniecznie o tym mówię, bo to była postać fantastyczna. Zaczęły się bardzo ciężkie czasy. My już z tym obciążeniem, że jesteśmy obywatelami Związku Radzieckiego, żyjemy, bez nadziei na powrót do kraju. O Ryśku wiemy, że najprawdopodobniej nie żyje, modlimy się za jego duszę. Nie wiadomo, co jest z ojcem. Nie wiadomo, czy my wrócimy. Jako dzieciak, pamiętam, stoimy nad Irtyszem i Jasiu mówi: - <span style="font-style: italic;">Przepłynąłbyś Irtysz? </span>Ja mówię: - <span style="font-style: italic;">Gdyby tam była Polska, to bym przepłynął.</span> Rozluźniło się nam troszkę znów po zorganizowaniu Armii Kościuszki.
    </section>
    <section>
        <time>6161</time>Wtedy już byliśmy sprzymierzeńcami Związku Radzieckiego. Ale pod względem swobód… Jakich tam swobód, w dalszym ciągu nie wolno było się poruszać, ale już byliśmy traktowani jak obywatele Związku Radzieckiego, na równi z obywatelami miejscowymi. I tak samo cierpieliśmy głód jak i tamci. Często tak było, że wieczorem nie wiedzieliśmy, co jutro będziemy jedli. A co myśmy jedli? Głównie mama gotowała mamałygę z mąki pszennej. Zbierało się kłosy, np. prosa, i mełło się to proso na kaszę razem z łuskami. Mam gotowała i to jadło się. Latem troszeczkę było łatwiej, bo były ryby. I latem rosły trawy jadalne. Dziki szczypior, czosnek, cebula i inne takie rośliny, które dało się jeść. Owoców nie było.
    </section>
    <section>
        <time>6229</time>Ale jako pracownicy dostaliśmy taki kawałek w stepie i tam można było sobie posadzić coś. Ale bez nawożenia nic nie rosło tam. Pamiętam takie malutkie kartofelki, które się kopało jesienią. Sadziło się arbuzy. Niby to rarytas, ale tam to było podstawowe źródło witaminy C. Pomidory nie bardzo się udawały, ale były. I kapusta. Kapusta była słodka, bardzo fajna. Czasami tej kapusty trochę zostało do listopada, nie dłużej. W 1943 roku było już bardzo ciężko. Mama z ciocią Durakową wzięły jakieś rzeczy i poszły w step, do kołchozów, tak korzystniej można było wymienić, żeby właśnie coś wymienić na jedzenie. Bo to cały czas coś się wymieniało. Pierwsze zdjęcie mamy w ubraniach jeszcze przywiezionych z Polski, a potem to już w takich łachmanach się chodziło. Następnego dnia przychodzą i mówią: <span style="font-style: italic;">- Mamy niespodziankę.</span> Ciocia Frania zrzuca ćwierć worka pszenicy. - <span style="font-style: italic;">Ale mamy inną, lepszą niespodziankę. Chodźcie.</span> Wychodzimy – krowa stoi.
    </section>
    <section>
        <time>6331</time>Za buty oficerki i mundur policyjny wymieniły krowę. Wstawiliśmy krówkę do tego pryhonu, sieni naszej, i ona była naszą żywicielką. Kosiliśmy trawę w miejscach - pozwalano nam – do których nie docierały maszyny. Kosą kosiło się, tam zostawiało się stóg, i taki jeden stóg wystarczał na zimę naszej krówce. Krowę wprowadziliśmy taką szczuplutką, no i tam siano dawaliśmy, wodę przynosiliśmy, ona się tam załatwiała. No razem tam z nami była. Wiosna przyszła, chcemy ją wyprowadzić, a ona nie może. Okazało się, że jest cielna i nie mieści się w tych drzwiach. Więc musiała stać aż do ocielenia. Ale to była wielka pomoc. Pamiętam, że mama nosiła innym, którym gorzej się wiodło, mleko.
    </section>
    <section>
        <time>6401</time>Mieliśmy mleko, ale kiedy była cielna, to mleka nie dawała. I tak się żyło, tak się żyło… Jak Armia Kościuszki powstała, to pani Pankowa, nauczycielka, wyjednała u władzy miejscowej możliwość uczenia dzieci. Zgromadziła te dzieci, naraz ich było kilkanaście. Były lekcje w ruskiej szkole, myśmy po pracy przychodzili wieczorem . I co ona mogła, to ratowała nas. Przede wszystkim usiłowała doprowadzić do tego, żebyśmy znali alfabet. To też się nie udało, bo po wojnie okazało się, że nie wiem, jak się pisze duże F. Pisałem do wujka Finkowskiego list i nie wiedziałem, jakie jest duże F. – Mamo, jakie jest duże F? Myśmy tam książek nie mieli. Owszem, mieliśmy książki do nabożeństwa i mieliśmy „Pana Tadeusza” wydanego na początku XX wieku. Taki duży format A4. To relikwia dla nas, ale oddałem to do Muzeum Adama Mickiewicza w Poznaniu. Taki wyczytany, podniszczony egzemplarz.
    </section>
    <section>
        <time>6494</time>Chyba przez całą zimę myśmy chodzili do tej szkoły i dostaliśmy zaświadczenie o ukończeniu czwartej klasy. Z tym że to była fikcja. Nie było przecież książki, papieru do pisania. Ja Panu pokażę, na czym myśmy pisali. Myśmy kupowali broszurki agitacyjne. Mam taki egzemplarz – okładka z tytułem „Józef Stalin. Odezwa”. Ponieważ druga strona tej okładki była niezadrukowana, to myśmy na tym pisali. Nie było w ogóle czym pisać. Także wróciliśmy do kraju – tu wybiegam – na poziomie, w zasadzie ja, trzeciej klasy szkoły podstawowej, a miałem 16 lat. Koniec wojny, 1945 rok. Wcześniej razem z powstaniem Armii Kościuszki Wanda Wasilewska założyła Związek Patriotów Polskich. Wszyscy dorośli zapisują się do Związku Patriotów Polskich, moja mama i brat też. Są sporządzane listy przez mężów zaufania, idą gdzieś do centrali, i dowiadujemy się, że ci, którzy się znaleźli na tej liście, wracają do kraju.
    </section>
    <section>
        <time>6594</time>Więc mama z ciocią Franią sprzedają za zboże dom, tę ziemiankę, i krowę. Zgromadziły, pamiętam, 2 tysiące rubli. Dlaczego tę kwotę pamiętam? Bo brat jako felczer weterynarii leczył konia przez takie gazowanie. Ja mu pomagałem, myśmy się zgapilii ten koń się zatruł. Odbyła się rozprawa sądowa i zasądzili bratu karę 2 tysiące rubli. I mama tego nie płaciła z nadzieją, że wyjedziemy i nie uda się. I trzymała jako żelazny zapas. I potem się to przydało, rzeczywiście. Wojna się skończyła, a my w dalszym ciągu siedzimy, już u miejscowych w takiej izbie razem z nimi, już w lepiance. Nie w ziemiance, ale już nad ziemią. I czekamy. Przychodzi zima, nie ma słuchu o wyjeździe. I dopiero w 1946 roku w maju przychodzi wiadomość, że płynie z Omska statek „Wosmoj fiewral” i my mamy konkretnego dnia po południu stawić się na brzegu Irtysza. „Wosmoj fiewral” zabierze nas do Pawłodaru i wracamy do kraju.
    </section>
    <section>
        <time>6690</time>Radość niesamowita. Co my mamy ze sobą? Mamy kuferek od tej gospodyni (zachowałem ten kufer), z drewna cedrowego, syberyjskiego. I w tym kuferku tylko mamy rzeczy. Ale jakie! Sprzed wojny był krzyżyk, ryngraf Matki Boskiej Częstochowskiej, „Pan Tadeusz” i książka do nabożeństwa. I to wszystko. Jakieś jedzenie na drogę i to, co na sobie. I tak na statek do Pawłodaru, w Pawłodarze już do wagonu otwartego. Ale też wagon bydlęcy, jak to się mówi powszechnie, towarowe wagony. Jedziemy do kraju. Wagony pootwierane, radość niesamowita. Po drodze nas karmią. Różnie karmili, czasami i nie karmili. Ale raz nam podano... Jak Państwu wiadomo z historii ostatniej wojny, Amerykanie Sowietom pomagali w czasie wojny, przesyłając transportami do Murmańska broń, ale i żywność.
    </section>
    <section>
        <time>6779</time>I samochody, i amunicję. I kiedyś dano nam przydział na dwie osoby, konserwę Horstmeat, amerykańską. Innego dnia nic nie dają, bo sami nie mają. W 1946 roku po wojnie tam była bida też. Innym razem dostajemy raki konserwowe amerykańskie. Tym, co zostało z tej wojny, jakoś dzielili się z nami. Były komiczne i tragiczne sytuacje w drodze powrotnej, bo np. gdzieś, nie pamiętam, koło Woroneża chyba, zatrzymał się pociąg zupełnie poza miejscowościami, nawet nie na bocznicy. Nigdy nie wiadomo było, kiedy i gdzie on się zatrzyma. Patrzymy, a tam jakaś rzeczka jest, więc buch, żeby się umyć, bo nie było innej możliwości. Pociąg gwizdnął, my do pociągu, okazało się, że jeden chłopak został w tej rzece. A teraz sytuacja mojej cioci, która też była zesłana. Żona mojego chrzestnego ojca, siostra mojej mamy. Koło Omska, a potem jeszcze gdzieś tam byli przewożeni, jadą takim transportem. Na Uralu zatrzymuje się pociąg, w lesie, więc wszyscy wyskakują, żeby załatwić swoje potrzeby.
    </section>
    <section>
        <time>6881</time>A ciocia miała trzech synów, średni syn był po chorobie Heinego-Medina, kulejący. Pociąg rusza, Zbyszek kusztyk, kusztyk i nie może dogonić pociągu. Więc, proszę sobie wyobrazić, co ciocia zrobiła – najstarszego syna wypchnęła z wagonu, żeby został z tamtym. Co za scena. No i po dwóch dniach dogonili. A ciocia Frania kiedyś właśnie na takim postoju wyszła z miednicą i przepierkę jakąś robiła. Pociąg gwizdnął, myśmy powskakiwali, a ciocia Frania z tą bielizną i tą miednicą została. Czasami były takie komiczne sytuacje. No i co z nią będzie? Następnego dnia pociąg się zatrzymuje na jakiejś stacji, ciocia Frania idzie z tą miednicą. Bo ona poszła na stację i powiedziała, że jej transport uciekł. I wsadzili ją do ekspresu, który nas wyprzedził.
    </section>
    <section>
        <time>6954</time>Bo to była ta trasa Moskwa–Władywostok. Moja ciocia Frania idzie z tą bielizną, z tą miednicą. No to też radość. Przejeżdżamy przez Bug, Terespol, towarzystwo wyskakuje, całuje ziemię, jesteśmy w Polsce. Tak jak powiedziałem, ja mam 16 lat i jestem na poziomie trzeciej klasy. Ciemny człowiek. Ciemny, zacofany, do tego stopnia, że jak w czasie wojny były jakieś komunikaty, że we Włoszech walki są o Rzym, to ja sobie wyobrażałem, że Włochy są na Północy gdzieś tam. Byłem ciemnym człowiekiem, można powiedzieć, tylko tym jednym słowem określić. Wiozą nas do Trzebiatowa. W Trzebiatowie zatrzymuje się pociąg, już dalej nie jedzie. Nawiązujemy kontakt z ojcem, a ojciec nas powiadamia, że Rysiek żyje.
    </section>
    <section>
        <time>7029</time>W jaki sposób? Otóż w czasie wojny ojciec był w AK w Kowlu, w 27. dywizji AK. Miał pseudonim „Paweł”. Był zrzut, na spadochronie spadł cichociemny i wieczorem przy ognisku ktoś się zwrócił do taty po nazwisku. I ten cichociemny poprosił tatę na bok i pyta się: - <span style="font-style: italic;">Czy pan rzeczywiście tak się nazywa? </span>Tata mówi, że tak. - <span style="font-style: italic;">To niewykluczone, że jutro pana syn tutaj będzie zrzucony. </span>Bo brat przeszedł kurs cichociemnych spadochroniarzy w Szkocji, został przeniesiony do Włoch i z Włoch ich tutaj kierowali do Polski. I on czekał na swoją kolejkę. Ale wojna się skończyła i jego to ominęło. I tak dowiedzieliśmy się, że Rysiek żyje, a myśmy się za jego duszę modlili... W czasie wojny była taka sytuacja naszej rodziny: mama, Jasio i ja na Sybirze. Tata w 27. dywizji AK, Rysiek cichociemny w Szkocji, a potem we Włoszech.
    </section>
    <section>
        <time>7128</time>I co dalej? Mama idzie do… A to jeszcze muszę powiedzieć, nawiązać do tego, co powiedziałem wcześniej. Mianowicie przychodzi do transportu w Trzebiatowie jakiś pan i pyta: - <span style="font-style: italic;">Chce zarobić? </span>Pytam go, w jaki sposób. - <span style="font-style: italic;">Tu trzeba przeładować zboże. Ono jest w wagonach otwartych, trzeba do worków i na wąskotorówkę przenieść. – No dobrze</span>. I cały dzień to zboże przesypywałem. Dostałem za całodzienną pracę bochenek chleba i, zdaje się, 20 czy 25 zł, tych starych jeszcze, przed wymianą. Przychodzę do wagonu taki radosny, mówię: - <span style="font-style: italic;">Mamusiu, bochenek chleba zarobiłem. </span>Przecież tam trzeba było ile pracować. Tu 1 kg, a tam miałem 4 kg na miesiąc. Mama mówi: - <span style="font-style: italic;">O ty zuch jesteś</span>. -<span style="font-style: italic;"> A tu jeszcze pieniądze, proszę</span>. I mama mówi: - <span style="font-style: italic;">Synu, bierz, to jest biały chleb, a tyś tego nie jadł przez tyle lat, to najedz się tym chlebem.</span> Ja go wsuwam, ale mówię: - <span style="font-style: italic;">Mamusiu, jeszcze coś mam.</span>
    </section>
    <section>
        <time>7202</time>Odpiąłem koszulę, a pod spodem mam worek. Worek ukradłem. Jakie to jest okrutne. Przez te sześć lat, po to, żeby przeżyć, ale człowiek kradł. Jak się spotykamy z sybirakami w Rewalu raz w roku, wspominamy tamte czasy, to teraz już ze śmiechem opowiadamy sobie, jakich metod się używało. To się kradło. I człowiek był już tak przyzwyczajony do tego, że to było normalne. Worek jest, to trzeba go wziąć, bo może się przyda. Mama wtedy wzięła mnie na spacer, tłumaczyła, że już jesteśmy w Polsce, już nie trzeba kraść. - Zarobiłeś, i to tak dużo zarobiłeś. Już tutaj musimy zmienić się. No i poszliśmy w Trzebiatowie do kościoła, potem się okazało, że gotyckiego. Ja wtedy nie miałem pojęcia, z cegły jakiejś tam kościół. I ślubowałem, że już nigdy więcej. Nie wiemy, co ze sobą robić.
    </section>
    <section>
        <time>7310</time>Tata jest w Wąwolnicy koło Nałęczowa, dowiadujemy się. Jest pisarczykiem w gminie. Czekamy na tatę, ale mama idzie do PUR. - to była organizacja, która nas przyjmowała, zajmowała się repatriantami - z pytaniem: -<span style="font-style: italic;"> Co mamy robić?</span> - <span style="font-style: italic;">Możecie się tu osiedlić. - No ale w jaki sposób? - Przecież tu jest dużo pustych mieszkań. Proszę sobie zająć jakieś mieszkanie.</span> I w Trzebiatowie tą główną ulicą idziemy, wskazano nam, że w tej kamienicy są wolne mieszkania. O ile pamiętam, to na pierwszym piętrze. Nie wiem, czy dostała mama klucz, czy to było otwarte, czy ktoś tam był. Nie pamiętam. Wchodzimy do tego mieszkania i tam zastajemy wszystko tak, jakby ktoś przed chwilą wyszedł. Mama mówi: - <span style="font-style: italic;">Tu byli Niemcy. To znaczy, że tu byli Niemcy i oni też zostali wygnani, tak jak my. Tu nie zostaniemy</span>. Zapłakała i wyszliśmy.
    </section>
    <section>
        <time>7388</time>Tata przyjechał i zabrał nas do Wąwolnicy. To były trudne warunki. Bardzo mało tato zarabiał, mama szyła. Jasio znalazł pracę w Puławach jako weterynarz. O Ryśku już wiemy. Ja tutaj jak tabaka, nie potrafię się porozumieć. Z trudem po polsku mówiłem, a i ruskiego dobrze nie znałem, tylko tyle, co w mowie. Tata opowiadał nam swoje dzieje w walkach w 27. dywizji AK. I opowiadał taką historię. Tata walczył w 27. dywizji AK, wołyńskiej. W 1944 roku dywizja ta została rozwiązana na Lubelszczyźnie, gdzieś w lasach. Jak opowiadał, odbywało się to w ten sposób, że był taki przemarsz, coś w rodzaju pochodu akowców, i oddawali broń. Tata jechał furmanką z dwoma kolegami i zorientował się, że... Albo może puszczono pocztą pantoflową informację, że tam z przodu jakieś rzeczy się dzieją nieciekawe.
    </section>
    <section>
        <time>7487</time>Okazało się później, że niektórych z tych akowców od razu aresztowano i wywożono w głąb Rosji. Więc zacięli konie i uciekli stamtąd. Znaleźli się koło Nałęczowa i zatrzymali się w majątku Pulkowskich, w szczerym polu. Tu wtedy działał resort, później przekształcony w UB. Resort zwalczał partyzantkę i akowców, którzy jeszcze się nie ujawnili. A wtedy jeszcze nie było ujawnienia. I resort wyłapał tatę i przekazał w ręce NKWD stacjonującej w Nałęczowie. Ojciec tam siedział w piwnicy i którejś nocy – bo to w nocy działali zwykle – dostał wezwanie na przesłuchanie. Z relacji taty pamiętam, że enkawudzista, młody człowiek, jakoś tak łagodnie się zwrócił do taty.
    </section>
    <section>
        <time>7565</time>Spytał o nazwisko, poprosił o powtórzenie. Tata mówi: - <span style="font-style: italic;">Glijer</span>. A on się nachylił i pyta po rosyjsku: - <span style="font-style: italic;">A kiem wam budiet Reinhold Gliere</span>? Co się tłumaczy: „<span style="font-style: italic;">Kim dla was jest Reinhold Gliere?</span>”. A to był kompozytor radziecki, z tym że się pisał po rosyjsku, bez j – Gliere. Ale po polsku by się odczytało Glijer. Myśmy wiedzieli, że jest taki.. To znaczy ja chłopak mały nie, ale rodzice wiedzieli, że jest o tym nazwisku taki kompozytor w Rosji. I tata, nie zastanawiając się, mówi: - <span style="font-style: italic;">A to mój wujek</span>. On mówi: - <span style="font-style: italic;">Naprawdę? - Tak. - Bo ja jestem muzykiem.</span> I wypuścił tatę. I tata wtedy od Pulkowskich przeniósł się do Wąwolnicy i tutaj legalnie zupełnie zatrudnił się w gminie.
    </section>
    <section>
        <time>7636</time>Taki los… Tata nas zabrał z Trzebiatowa do Wąwolnicy. Jasio znalazł pracę w Puławach, w instytucie weterynaryjnym, gdzie pracował jako technik weterynarii. Rysiek był w Anglii, zaczęliśmy już z nim korespondować. Mama szyje i w ten sposób dorabia, bo tato miał bardzo niską pensję. A co ja mam robić? Dryblas, bo byłem już dość wysoki wtedy, i taki ciemny. Tata skontaktował się z nauczycielem i powiedział mi tak: <span style="font-style: italic;">- Chłopie, dobrze byłoby, żebyś jakiś zawód miał. Jakikolwiek. </span>Jaki? Ja myślałem, żeby zostać krawcem, może kamasznikiem. Ale żeby mieć – jak to tato powiedział – papiery czeladnicze: - <span style="font-style: italic;">Musisz skończyć siedem klas. – Jak to zrobimy? </span>Tata się skontaktował z nauczycielem i nauczyciel mówi:<span style="font-style: italic;"> - Ja mu pomogę, niech on się uczy. Czy będzie w stanie sam? </span>Ale nie zdążyłem, bo pojechałem do Lublina, w Lublinie była szkoła prowadzona przez księży.
    </section>
    <section>
        <time>7736</time>I rozmawiam z dyrektorem, księdzem, czy by mnie przyjęli. - Możemy cię przyjąć do czwartej klasy. Ale ciebie, dryblasa? Ewentualnie, gdybyś wytrzymał, to za cztery lata byś miał szkołę powszechną. Pamiętam, że taki zrozpaczony byłem - za cztery lata to ja będę miał 20 lat. Ale jakoś przecież trzeba się utrzymać. Rodzice nie będą w stanie. Był taki kościółek w pobliżu, poszedłem, wyryczałem się, wymodliłem. Wróciłem do Wąwolnicy, tata mnie zaprowadził do tego nauczyciela, a on przeprowadził test, dyktando. Nie zapomnę – prawie we wszystkich słowach popełniłem błąd ortograficzny. I on stwierdził:<span style="font-style: italic;"> - Rzeczywiście, jesteś mniej więcej na poziomie trzeciej klasy. Może z niektórych wiadomości jesteś jeszcze gorszy. Ale ja ci pomogę. Będziesz do mnie przychodził raz w tygodniu, ja ci będę zadawał lekcje na następny tydzień. Będę ci dawał książki</span>.
    </section>
    <section>
        <time>7822</time>I to był wrzesień. Od czerwca do września miałem kolegów, przyjaciół, czas się przyjemnie spędzało, tu piwko, może jakaś wódeczka mała. Ale nie byłem nałogowcem. Zaczynam się uczyć, a koledzy pod oknami: - <span style="font-style: italic;">Lolek, Lolek!</span> A ja tutaj już przy książce. Trzeba z nimi jakoś zerwać. I się udaje. Pamiętam, 8 września, może to jest szczegół, ale dla mnie bardzo istotny. Jest Marii i jesteśmy w takiej wiosce Łąki na imieninach u pani Marii Grzegorczyk. Są tam dwie bliźniaczki, które chodzą do technikum w Nałęczowie, jest siostra Jadzia, która studiuje medycynę, i najstarsza siostra, która jest lekarzem. Pamiętam, że siedzę w rogu, oni coś mówią, dyskutują, nie bardzo rozumiem, o co chodzi. Ktoś się do mnie zwraca z jakimś pytaniem, a ja stremowany nie wiem, co mam powiedzieć.
    </section>
    <section>
        <time>7897</time>Rozpacz mnie ogarniała: –<span style="font-style: italic;"> Gdzie ja jestem? </span>Pamiętam, że jeden kieliszek toastu wypiłem i drugi do połowy odstawiłem. I ślubowałem: żadnego alkoholu do ust, żadne towarzystwo, dopóki nie dojdę do czegoś. I rzeczywiście, jeżeli ja przy piwku nie siadłem, to – koledzy co? – zostałem sam. Na szczęście. I w 1947 roku w Wąwolnicy przystąpiłem do egzaminu eksternistycznego z zakresu siedmiu klas. I w ciągu roku, ucząc się sam, zrobiłem te cztery klasy. Zdałem egzamin eksternistyczny, który obejmował wszystkie przedmioty, łącznie z robotami ręcznymi i religią. Pamiętam, że ksiądz Gorajek pyta się mnie: <span style="font-style: italic;">- Chłopcze, wejdziesz do kościoła i skąd wiesz, gdzie jest Pan Chrystus? – No w całym kościele. - No ale jest takie jedno miejsce, takie znaczne, i po czym ty to poznasz? - Nie wiem. - Przecież lampka czerwona się świeci. </span>Dostałem z religii czwórkę.
    </section>
    <section>
        <time>7982</time>Po śmierci żony pojechałem do Wąwolnicy, wchodzę do tego kościoła, myślę sobie: - <span style="font-style: italic;">Dlaczego ja nie wiedziałem gdzie?</span> A tam w Wąwolnicy wysoko ta lampka świeci, prawie pod stropem. Że tak wysoko, to nie widziałem. Tata mówi: - <span style="font-style: italic;">Jak ci tak dobrze idzie, to ucz się dalej.</span> W Wąwolnicy jakoś tak się zbliżyłem do organisty, starszego pana. Przyjął mnie do chóru, uczył mnie gry na fortepianie u siebie w domu, także po roku ja coś tam grałem. I on mnie zachęcił do tego, żebym został organistą. Mówił: - <span style="font-style: italic;">Nie idź do gimnazjum, te siedem klas ci wystarczy. Ja nawet siedmiu nie mam i patrz – dobrze mi się żyje. Mam siedmioro dzieci, wszystkie wykształcone</span>. Ale ja miałem ambicje i tata znalazł taką szkołę w Lublinie, Kościuszki.
    </section>
    <section>
        <time>8047</time>Dyrektor - przedtem właścicielka, potem dyrektor – doktor Krzeczkowska przyjęła mnie, ale pod warunkiem, że będę pracował. Bo to jest dla pracujących. Więc ja przystąpiłem do egzaminu wstępnego do szkoły muzycznej w Lublinie, do klasy organowej. Zostałem przyjęty na drugi rok, ale szkoła organistów była traktowana jak technikum. A uczniowie technikum byli traktowani jak pracownicy. Myśmy tak jak robotnicy dostawali przydziały unrowskie. Więc wziąłem takie zaświadczenie, że jestem już w szkole muzycznej, prawie jak w technikum, i ona mnie przyjęła. W trzy lata zrobiłem małą maturę. A wtedy był taki system, że siedem klas, potem cztery klasy gimnazjum i dwie klasy liceum.
    </section>
    <section>
        <time>8108</time>Kiedy dostałem się do liceum, to już za mało czasu miałem na naukę, więc zrezygnowałem ze szkoły muzycznej, żeby zrobić maturę. No i po maturze składam papiery w szkole o przyjęcie na studia. Miałem smykałkę techniczną. O politechnice marzyłem, ale wątpiłem, czy po takim szybkim tempie nauki, czy zdołam, czy odpowiednie wiadomości posiadam. A ponieważ lubiłem las, lubiłem konie, na Sybirze pracowałem cały czas konno, pomyślałem, że dobrze by było, gdybym został leśniczym. Dowiedziałem się, że jest takie SGGW. Złożyłem podanie tu, na SGGW, ale akurat wtedy nie można było na leśny, więc na technologię drewna. Taki zadowolony wracam na wakacje i czekam na egzamin wstępny.
    </section>
    <section>
        <time>8176</time>Na dwa tygodnie przed egzaminem wstępnym przyjeżdżam na uczelnię, żeby się zorientować w sytuacji, rozkładzie sal, gdzie co będzie. Żeby nie gubić się później. I jest tablica, na której są listy dwie na technologię drewna. Jedna lista dopuszczonych do egzaminu wstępnego, a druga lista niedopuszczonych do egzaminu wstępnego. Ja się znajduje na tej liście niedopuszczonych. Stoję pod tą listą zdruzgotany. Podchodzi do mnie Kazik Zdun, kolega jeszcze z Kowla, starszy ode mnie, który jest po pierwszym roku wydziału rolnego. Wtedy był działaczem ZMP. Pyta: <span style="font-style: italic;">- Co taki zmartwiony jesteś?</span> Ja mówię: - <span style="font-style: italic;">No spójrz, jestem na liście niedopuszczonych. - O psiakość! O, źle. – Ale o c</span>o chodzi? Matura z dwiema trójkami, wszystkie papiery w porządku. On mówi: - <span style="font-style: italic;">Ja pójdę do komisji rekrutacyjnej, dowiem się, o co chodzi. </span>Przychodzi zasępiony i mówi: - <span style="font-style: italic;">Słuchaj, dostałeś negatywną ocenę w komitecie partii w Lublinie</span>.
    </section>
    <section>
        <time>8258</time>Ja mówię:– <span style="font-style: italic;">Przecież nie jestem partyjny</span>. - <span style="font-style: italic;">Ale od tego roku jest taki system, że kierują na studia komitety.</span> <span style="font-style: italic;">Ja w Lublinie uczyłem się i w Lublinie dostałem wilczy bilet</span>. Myślę: - <span style="font-style: italic;">Co tu robić</span>? Rodzice mieszkali w Puławach wtedy. Wracam do Puław, narada. Tata mówi: - <span style="font-style: italic;">Jedź do komitetu do Lublina i dowiedz się, o co chodzi</span>. Tak zrobiłem. A tam dowiaduję się, że komisja jakaś była i że to jest nieodwołalne (bo spytałem, czy mogę się odwołać). - <span style="font-style: italic;">Nie zostaliście zakwalifikowani, nie musicie studiować.</span> Wychodzę zrozpaczony. Co dalej robić? Wracam do Puław, jest narada rodzinna. Nie pamiętam, kto wpadł na ten pomysł, żeby pojechać do Warszawy, do Komitetu Centralnego.
    </section>
    <section>
        <time>8322</time>Ja, bezpartyjny, do Bieruta. Jakieś tam podanie wspólnie napisaliśmy. Tata napisał na maszynie, bo był biegły w tym. Przyjechałem do Warszawy, idę Alejami Ujazdowskimi, na skrzyżowaniu z Piękną przeszedłem na czerwonym świetle. Półprzytomny. Komitet Centralny był w Alejach Ujazdowskich. Wchodzę do holu, podchodzi jakiś facet i pyta: - <span style="font-style: italic;">A towarzysz w jakiej sprawie i do kogo?</span> Mówię, że do pana Bieruta. -<span style="font-style: italic;"> Ale w jakiej sprawie?</span> Mówię, że w sprawie odwołania, bo nie zakwalifikowano mnie na studia. - <span style="font-style: italic;">Towarzysz Bierut jest zajęty, ale wejdźcie tu, do budki telefonicznej, wykręcicie numer 24. Tam się ktoś zgłosi i to wszystko powiecie. </span>No i tak jest. Zgłasza się jakaś pani, po głosie wynika, że jest starsza.
    </section>
    <section>
        <time>8388</time>Ja jej swoje racje przedstawiam, całą historię. A ona: - <span style="font-style: italic;">Tak, tak, tak.</span> I cisza. Ja mówię: - <span style="font-style: italic;">Ale proszę pani, ja mam prośbę, żebym był dopuszczony do studiów. I proszę mnie wysłuchać. </span>Ona mi coś tam przerywa. A ja: - <span style="font-style: italic;">Ale proszę mnie wysłuchać.</span> I proszę mi wierzyć, zapamiętałem to i będę pamiętał ten tekst mój: - <span style="font-style: italic;">Proszę pani, mam 16 lat. Sześć lat odbyłem na Sybirze, byłem skazany na Sybir. Po powrocie z poziomu trzeciej klasy do matury zrobiłem w cztery lata. Chcę się dalej uczyć. Jeżeli państwo uważacie, że moja wina, której nie znam, jest taka, że trzeba mnie jeszcze ukarać, to proszę mnie zesłać na następne sześć lat. Ale jak wrócę, to proszę mi pozwolić się uczyć</span>. I ona tutaj zaczęła mnie uspokajać. Wypytywać: <span style="font-style: italic;">A gdzieście się uczyli? Który komitet? </span>Powiedziała coś takiego: - <span style="font-style: italic;">Władza ludowa jest na dorobku, spróbujemy coś załatwić. </span>Jadę do Puław, nocuję, następnego dnia jadę do Lublina.
    </section>
    <section>
        <time>8496</time>Do tego komitetu, żeby dowiedzieć się, co dalej. A ten sam facet wstaje od biurka: - <span style="font-style: italic;">Towarzyszu, zaszło nieporozumienie! </span>Wyciąga papier: - <span style="font-style: italic;">Dziś wysłaliśmy pismo do SGGW prostujące. </span>Odetchnąłem. Ale myślę sobie: - <span style="font-style: italic;">Ja ci nie wierzę</span>. Po dwóch dniach spędzonych w Puławach jadę do Warszawy na SGGW, zgłaszam się. Wychodzi docent Sedlak: - <span style="font-style: italic;">Co kolego taki zatroskany jesteście? </span>Mówię, że właśnie chciałem sprawdzić. -<span style="font-style: italic;"> A jak się nazywacie? - Glijer. - O, dostaniecie się na pewno.</span> Patrzę, że jestem wykreślony z tamtej listy i dopisany do tej. Takie to było przeżycie. Zaczęły się studia. Okazało się, że te moje wiadomości nie są takie liche, że na studiach mam jeszcze wolny czas. Więc poszedłem na kurs przewodników po województwie warszawskim.
    </section>
    <section>
        <time>8569</time>Potem spotkałem kolegę jeszcze ze szkoły średniej muzycznej z Lublina, który był w konserwatorium i mówił, że chodzi do średniej szkoły muzycznej na śpiew. Mówi: - <span style="font-style: italic;">Przyjdź, jest sympatycznie.</span> <span style="font-style: italic;">Jak masz czas, to chodź.</span> No i poszedłem, zdałem egzamin do trzeciej klasy szkoły muzycznej, bo tamte dwa zaliczono mi. I zacząłem się uczyć śpiewu. Po studiach inżynierskich mamy obóz wojskowy w Lipie. Tam nas ćwiczą niesamowicie, a na zakończenie tego obozu oficerowie tego pułku egzaminują nas ze studium wojskowego, wystawiają oceny. Dowódca Rosjanin, pułkownik, jak gratuluje: - <span style="font-style: italic;">Chciałby ja mieć takich aficerów. </span>Wszyscy zdali. Więc my zadowoleni, że mamy studium zdane, w porządku, wracamy do domu.
    </section>
    <section>
        <time>8642</time>Przyjeżdżam przed egzaminem końcowym inżynierskim, żeby się zorientować znów w sytuacji. Patrzę, jestem na liście niedopuszczonych do egzaminu. I jest nas kilkunastu. Zbieramy się: - <span style="font-style: italic;">Co się dzieje? </span>Zastanawiamy się, o co tutaj chodzi. W dziekanacie nam mówią, że dlatego, że myśmy nie zdali egzaminu ze studium wojskowego. A przecież tam nam ogłoszono, że zdaliśmy, na obozie. A był tam taki major Mańczak, który w radio prowadził audycję „Wasz stary wiarus”. Taki komuch niesamowity. Od laboranta studium wojskowego dowiedzieliśmy się, że major Adamowicz wziął nasze teczki, przeglądał, i tak odkładał na lewą i na prawą stronę. I z tą mniejsza kupką wyszedł. I on przyjechał na obóz do nas i coś tam załatwiał.
    </section>
    <section>
        <time>8709</time>Kolega, taki działacz partyjny, szepnął mi na ucho: - <span style="font-style: italic;">Longin, z tobą będzie źle, bo przyjechał major, coś będzie źle..</span> Dlatego przyjechałem potem do Warszawy, żeby dowiedzieć się, co jest. Okazało się, że tak. Mój ojciec był policjantem, ja byłem na Sybirze, brat był andersowcem. Chwatit. Drugi kolega ma ojczyma, który był w Armii Andersa. Trzeciego kolegi ojciec był w KOP na granicy wschodniej. Chwatit. Następnego kolegi ojciec ma jakąś wytwórnię wód w Łodzi. To był 1953 rok. I tak dalej, i tak dalej. Mówimy: - <span style="font-style: italic;">A, to o to chodzi. To co teraz robić?</span> Chcemy się prawować, że przecież myśmy tam na obozie zdali. Ale wspaniała sekretarka dziekanatu, pani Mirecka – ja byłem wtedy starostą roku – mówi: - <span style="font-style: italic;">Panie Longinie, nie wygracie. Spuśćcie głowę, uznajcie, że rzeczywiście nawaliliście ze studium wojskowego, i składajcie podanie o dopuszczenie do egzaminu poprawkowego.</span> Ale to trzeba składać do Ministerstwa Szkolnictwa Wyższego, do departamentu studium wojskowego.
    </section>
    <section>
        <time>8801</time>Myśmy tak zrobili. Tam był taki przedwojenny pułkownik, który nas dopuścił do egzaminu poprawkowego. U laboranta za ćwiartkę wódki wypożyczyliśmy karabin, pistolet, granat, oczywiście z dziurami. Jakieś broszurki różne. Ja mieszkałem wtedy na strychu na Rakowcu, u ogrodnika. Tam zbieraliśmy się i przez dwa tygodnie wkuwaliśmy. A jeden z naszych kolegów, Tadek, miał zacięcie wojskowe, więc nas ćwiczył. Zrobiliśmy taką drużynę. Przećwiczyliśmy wszystko, choć to zdaliśmy. No i na uniwersytecie egzamin jest i pułkownik nas egzaminuje. Pamiętam taką scenę śmieszną. - <span style="font-style: italic;">Z SGGW? - Z SGGW. - Z wydziału technologii drewna? - Tak.</span> Spojrzał i mówi: - <span style="font-style: italic;">Wy będziecie dowódcą pododdziału. </span>Trafił na tego Tadka. Daje rozkaz: - <span style="font-style: italic;">Od strony Akademii Sztuk Pięknych naciera enbel</span> - tzn. nieprzyjaciel - <span style="font-style: italic;">wydajcie rozkaz</span>.
    </section>
    <section>
        <time>8869</time>A Tadek wrzasnął: - <span style="font-style: italic;">Pododdział na moją komendę: padnij</span>! Myśmy padli na podłogę typu korytarz. Pułkownik wstał, mówi: - <span style="font-style: italic;">No chłopaki, fajni jesteście. </span>Dostaliśmy po piątce i dopuszczono nas do egzaminu inżynierskiego. Autentyczna sprawa. Organizowałem takie zjazdy koleżeńskie po studiach, sześć takich zjazdów było. I na każdym zjeździe ci, którzy ten egzamin zdawali, przypominali to sobie. Mało tego, on jeszcze zadzwonił do tego majora, ale jego nie było, słuchawkę podniósł major Mańczak, i go obsztorcował. - Major Mańczak, kogo wy oblewacie? Takich orłów? To jacy są ci inni? I tak się zaczęły sprawy inżynierskie. Ja chodziłem do szkoły muzycznej i ponieważ byłem w częstych kontaktach z sekretariatem jako starosta roku, to pani Mirecka mówi do mnie: - Panie Longinie, szkoda, żeby pan przerywał szkołę muzyczną. Ja załatwię tak, żeby pan dostał nakaz pracy – bo były wtedy takie nakazy pracy – w Warszawie.
    </section>
    <section>
        <time>8956</time>Dostałem taki nakaz do tworzącego się Centralnego Zarządu i chodziłem do szkoły muzycznej. W 1953 roku, pracując i chodząc do szkoły muzycznej, zostałem zachęcony do zdania egzaminu do filharmonii, do chóru. A ja w tym czasie współpracowałem z takim zespołem taneczno-muzycznym SP, Służba Polsce. Wtedy była moda, że każda organizacja miała swój chór i swój balet. Było wtedy Mazowsze, Śląsk, Warszawa, gazownia miała swój... Ja tam byłem solistą. Ale nie uważałem siebie za jakiegoś wielkiego solistę. Przyjęto mnie do filharmonii, po roku przeszedłem do radia i zaczęły się przygody fantastyczne z radiem, chałtury różne. To było wspaniałe przeżycie. Ale kiedy znów do filharmonii wróciłem, jak tamten chór rozwiązano, był warunek taki – obniżenie pensji, jeśli się ma dwa etaty.
    </section>
    <section>
        <time>9037</time>Ja miałem na uczelni etat, po magisterium tam zostałem, i etat w filharmonii. Więc albo tu, albo tu. Jeżeli te dwa etaty zostaną, to pensja obniżona. Jeżeli zwolniony, na jednym etacie, to będzie podwyższona pensja. To jest jedno, a drugie, to już rozpocząłem prace nad doktoratem. Zrezygnowałem więc ze śpiewu zawodowego i przystąpiłem do Harfy, do chóru. A na uczelni zajmowałem się początkowo rysunkiem technicznym, geometrią wykreślną, elementami maszyn. Wreszcie zostałem skierowany do Zakładu Techniki Cieplnej. A byłem po technologii drewna, więc sam się uczyłem. Na politechnice byłem też na stażu naukowo-dydaktycznym, uzupełniłem sobie wiadomości i wykładałem technikę cieplną, gospodarkę cieplną i maszyny i urządzenia cieplne na wydziale technologii drewna.
    </section>
    <section>
        <time>9104</time>Ponieważ ten Sybir przygotował mnie do życia praktycznego, do radzenia sobie, marzyło mi się, żebym poszedł do przemysłu. Ale jak mi zaproponowano – jak jeszcze na studiach inżynierskich byłem – żebym został asystentem, to powiedziałem, że w moim życiu ostatnim zajęciem będzie dydaktyka. I tutaj połknąłem bakcyla. Początkowo mi trochę źle wychodziło, miałem trudności z kontaktem. Zresztą do dzisiaj unikam zgrupowań. To już z Sybiru zostało – tam, gdzie dwóch, trzech chłopaków miejscowych stało, to trzeba było ich ominąć. I to już zostało w psychice. A to ślubowanie z alkoholem – 18 lat nie wziąłem do ust alkoholu. Żadnego, ani piwa, ani wina, ani wódki. Koledzy cuda tam robili, ale nic z tych rzeczy.
    </section>
    <section>
        <time>9166</time>I wypiłem pierwszy kieliszek koniaku po obronie pracy doktorskiej, po 18 latach. Ponieważ miałem zacięcie techniczne, to współpracowałem z przemysłem. Także trochę patentów mam, trochę książek napisałem. Zostałem docentem. Zachęcano, żebym robił habilitację, ale stwierdziłem, że lepiej kilka książek napisać, niż zrobić habilitację i postawić na półce. A te tytuły... To przypadek. Ale ubiegać się o to nie chciałem. I tak zostałem tym docenciną i po przejściu na emeryturę (zresztą i wcześniej współpracowałem z fabrykami) jestem konsultantem w trzech fabrykach. W Hajnówce, w Poznaniu i tutaj, w Warszawie. Mimo tego wieku jeszcze coś tam dłubię przy komputerze.
    </section>
    <section>
        <time>9228</time>I życie moje ułożyło się fantastycznie ze względu na te dwa kierunki: muzyczny i techniczny. Muzyczny – bardzo ważne przeżycie. I ten dokument… To jest unikalne. Jest 1967 rok, śpiewam w Harfie. To męski zespół, bardzo dobry, prowadzony przez profesora Kołaczkowskiego, wcześniejszego dyrygenta chóru Polskiego Radia. I mamy propozycję uczestnictwa w „Dziadach”. Przeczytam fragment pisma unikalnego, bo koledzy, którzy takie pisma dostali, a gdzieś tam pracowali, to musieli złożyć gdzieś w aktach. A ponieważ ja nie musiałem złożyć, to zachowałem u siebie.
    </section>
    <section>
        <time>9317</time>Dyrekcja Teatru Narodowego oraz Zarząd Towarzystwa Śpiewaczego „Harfa” w Warszawie zwracają się do [SGGW tutaj] z uprzejmą i gorącą prośbą w następującej sprawie: dla uczczenia 50. rocznicy Rewolucji Wielkiej Październikowej Teatr Narodowy zobowiązał się wystawić w nowej inscenizacji Kazimierza Dejmka wiekopomne dzieła Adama Mickiewicza „Dziady”. Podpisano... Tutaj pięć podpisów: z Harfy, z dyrekcji teatru, pan Anders i ze związków zawodowych. O to, żeby zwalniać z pracy na próby. I my uczestniczymy w „Dziadach”. Tutaj mam zdjęcia, na jednym zdjęciu ja jestem też. <span style="font-weight: bold;">Dominik Czapigo: Pan uczestniczył w tych „Dziadach”? Tych wyklaskiwanych?</span>
    </section>
    <section>
        <time>9398</time>W tych właśnie. Tu jest jedna ze scen z księciem. Tu jest inna scena, z celi. I tu jest też scena z „Dziadów” i tam jestem w tej grupie. Myśmy tam śpiewali. <span style="font-weight: bold;">To w ilu przedstawieniach Pan brał udział?</span> Tych przedstawień legalnych było 11. A potem jeszcze były trzy przedstawienia dla aktywu partyjnego, żeby udowodnić, że to jest prowokacja. I na dwóch przedstawieniach cisza była na sali, a na trzecim partyjni nie wytrzymali i oklaskiwali też. <span style="font-weight: bold;">A właśnie, chciałem zapytać: jak to było z tym wyklaskiwaniem odpowiednich fragmentów? </span>Tak to było. Zwłaszcza podczas recytacji przez Holoubka „Wielkiej Improwizacji”. Tam są „kibitki na wschód”, taki tekst. „Moskwicini” i inne teksty. <span style="font-weight: bold;">A ktoś próbował to wtedy wygaszać?</span> Nie. Ale ostatnie przedstawienie, wiadomo było w mieście, że to przedstawienie już jest ostatnie i będzie zdjęte.
    </section>
    <section>
        <time>9493</time>I wtedy - to była prowokacja, moim zdaniem - wpuszczono wszystkich, którzy chcieli wejść. I dlatego teatr był przepełniony, bez biletów wpuszczano. A było tak, że jak ktoś wchodził i mówił:– <span style="font-style: italic;">Z Harfy, to wpuszczano</span>. Z tym że myśmy wchodzili tylnym wejściem do teatru, a tu ktoś wchodził przednim, teżmówił: - <span style="font-style: italic;">Harfa i wchodził.</span> Ale nie tylko, wpuścili wszystkich. No i wtedy się zaczęło. Pochód potem był pod pomnik Mickiewicza. I tak dalej. Z Harfą myśmy jeździli trochę po świecie, ciekawe były spotkania. Na przykład z Willym Brandtem, innymi dostojnikami na Zachodzie. Byliśmy pierwszym chórem, który wyjechał oficjalnie do RFN w 1972 roku na zaproszenie studentów. Przyjeżdżamy tam, przed uniwersytet, niemiecki chór wychodzi i śpiewa „Gaude Mater Polonia”. Niesamowite.
    </section>
    <section>
        <time>9565</time>Dalsza historia z „Dziadami” była taka, że Dejmek przeszedł do Teatru Ateneum i w Teatrze Ateneum przygotowywał „Historyę o męce Pańskiej”. I w dniu premiery, przed południem, to była sobota, jest generalna próba z udziałem publiczności. Po tej generalnej próbie przychodzi Dejmek, zaklął jak to on zwykł był, i mówi: - <span style="font-style: italic;">Dostałem wiadomość i zakaz wystawienia tej sztuki.</span> I on wtedy rzucił legitymację partyjną, wyjechał do Szwecji i w Szwecji reżyserował. Ale powiedział: - <span style="font-style: italic;">My jeszcze s...synom pokażemy</span>. I w 1996 roku wznowił to. Z naszym udziałem, myśmy znów śpiewali. Ale wtedy, po zakazie wystawienia „Historyi o męce Pańskiej”, aktorzy mówią: - <span style="font-style: italic;">Rozchodzimy się.</span> A my powiedzieliśmy: - <span style="font-style: italic;">A my nie. </span>
    </section>
    <section>
        <time>9640</time>I zaczęliśmy pracować nad chorałem gregoriańskim i utworzyliśmy Warszawski Zespół Chorałowy. Dwudziestokilkuosobowy. Zjeździliśmy całą Europę i nie tylko. Był Rok Chopinowski w 1996 roku chyba i przyjechała z Libanu pani Bustoni, bardzo bogata pani, która tam organizuje co dwa lata międzynarodowe festiwale muzyczne. Wtedy zamierzała wystawić muzykę polską, przyjechała zapoznać się z krajem, zakochana w muzyce Chopina. I chyba była na naszym przedstawieniu i nas zaprosiła na własny koszt do Libanu. I myśmy w Libanie wykonywali chorał gregoriański. A to było niesamowite przeżycie, bo wychodzimy na lotnisku i widzimy plakaty z orłami na tle biało-czerwonym. Orły z koronami.
    </section>
    <section>
        <time>9711</time>To był festiwal poświęcony wyłącznie muzyce polskiej i wykonawcom polskim. Chociaż był z Moskwy, ale też z programem polskim. Wtedy WOSPR występowała. Opera kameralna, soliści. Dwa tygodnie trwał ten festiwal. Także dużo jeździliśmy. Z takich przeżyć, to jednak muszę jeszcze opowiedzieć, że poza tymi technicznymi, jakimiś projektami, patentami, wdrożeniami... nawet dwa lata temu coś nowego wdrożyłem… to jeszcze były te przeżycia muzyczne, te kontakty z rozmaitymi ludźmi ciekawymi. Ale najcenniejsze, największe przeżycie to było dzięki temu kontaktowi muzycznemu. Otóż w 1983 roku jedziemy z Warszawskim Zespołem Chorałowym do Loreto na festiwal muzyki sakralnej zespołów kameralnych. Pojechaliśmy tam autobusem. W powrotnej drodze wstąpiliśmy do Rzymu we wtorek. Zakwaterowano nas w hotelu.
    </section>
    <section>
        <time>9789</time>I pojechaliśmy na Monte Cassino. Wracamy wieczorem we wtorek do hotelu i słyszymy, że dzwonił ksiądz Dziwisz i zaprasza nas w środę na poranną mszę do kaplicy prywatnej papieża. I my śpiewamy u papieża w jego prywatnej kaplicy, on celebruje mszę. Coś fantastycznego. Komunia z jego rąk. Potem przejście do biblioteki, indywidualne rozmowy z Ojcem Świętym. Rozmowy, nie tylko takie cmok, cmok. Dostajemy po różańcu i jeszcze inne pamiątki fantastyczne. To było największe przeżycie. Stamtąd idziemy gdzieś na śniadanie i jest generalna audiencja na placu św. Piotra. Umieszczają nas w jednym miejscu. Msza się zaczyna i na wejście podtykają nam mikrofon: -<span style="font-style: italic;"> Śpiewajcie</span>. I my śpiewamy na tej audiencji generalnej. Spędziliśmy tyle czasu z Ojcem Świętym.
    </section>
    <section>
        <time>9886</time>Przyjeżdżamy do kraju, spotykają nas rodziny przy autokarze i mówią: - <span style="font-style: italic;">Ale słyszeliśmy was. Śpiewaliście na placu św. Piotra. - Skąd wiecie? - Z Wolnej Europy.</span> Z tym zespołem nawet wcześniej mieliśmy spotkania z Ojcem Świętym, ale nie takie bliskie.
    </section>
    <section>
        <time>9910</time><span style="font-weight: bold;">Chcielibyśmy obejrzeć zdjęcia i pamiątki, o których by Pan nam trochę więcej opowiedział. Może zacznijmy od zdjęć. </span>To może zaczniemy od albumu. Tu chciałbym pokazać naszą rodzinę. Ze strony mamy wspomniana babcia z domu Metler. Tu jest dziadek. To są zdjęcia jeszcze z XIX wieku. To jest mama mojego taty na tym zdjęciu. To jest moja mama, mój tata, Ryszard – najstarszy brat, Jasio – średni brat, no i ja tutaj. Następnie – zdjęcie rodzinne. Taki był zwyczaj rodziny Finkowskich. Jest po Wigilii zdjęcie całej rodziny Finkowskich: córki, zięciowie, wnukowie. Tutaj ukochana babcia Zosia, dziadek – ten z wąsami, to jest moja mama, a to jest mój tata. Pozostałych już tutaj nie będę przedstawiał, może tylko chrzestnego ojca, Władka. To jest właśnie ten tutaj w cywilu, zarówno on, jak i mój tata też w cywilu.
    </section>
    <section>
        <time>10002</time>I tutaj widać nawet z orderami. To jest rodzina Finkowskich. Natomiast to jest rodzina Glijerów, taty rodzina. Babcia siedząca w środku, są jej synowie, córki. A to jest moja mama z najstarszym Ryśkiem, z Jasiem i ze mną w brzuszku. Tak, to koniec 20. lat. Ponieważ taty tutaj nie ma i jego brata, to zamieściłem zdjęcie tutaj. To jest właśnie stryjek Ignac, a tu mój tata. A to jest, moim zdaniem, ciekawe zdjęcie, bo to jest zdjęcie ślubne moich rodziców. W takich ubiorach byli, to jest z drużbami. Mama, obok tata. Chciałbym pokazać też moją mamę... kochaną mamę. I tutaj tata. Mama była bardzo elegancką kobietą. <span style="font-weight: bold;">Czy to jest zdjęcie z czasów panieńskich? </span>Nie. To jest z późniejszych. Panieńskie może tam dalej będzie. A tutaj są, jak były ubierane panie. Trzy siostry, a tutaj ci trzej szwagrowie. To tak mama była ubrana z ciocią, wtedy były w żałobie, po śmierci mojej cioci. <span style="font-weight: bold;">To były zdjęcia w Kowlu zrobione? </span>W Kowlu, na ulicy, tak. A to śmieszne! Bo to jestem ja. Ten, i ten, i ten. A później ten.
    </section>
    <section>
        <time>10132</time>Zwracam uwagę na to zdjęcie, z brodą. Po ogłoszeniu stanu wojennego miałem potrzebę zademonstrowania swojego sprzeciwu i przestałem się golić. I w ciągu roku urosła mi broda 17-centymetrowa. A to jest dom nasz rodzinny, który stoi, zachował się. Kowel był bardzo zniszczony, ale dom zachował się. Jak ja ten dom odnalazłem? Byłem na konferencji w Archangielsku, obok mnie siedzieli Ukraińcy ze Lwowa i mówili po rosyjsku. Ja do nich się zwróciłem po ukraińsku, bo trochę znam ten język. Oni pytają: - <span style="font-style: italic;">Skąd ty znasz język ukraiński?</span> Więc mówię, <span style="font-style: italic;">że się urodziłem w Kowlu. - A byłeś tam po wojnie w Kowlu? </span>Mówię, że nie byłem, nie wolno, bo tam jest strefa przygraniczna. - <span style="font-style: italic;">To my zaprosimy ciebie do Lwowa na uczelnię, na konsultację, wsadzimy w samochód i zawieziemy do Kowla.</span>
    </section>
    <section>
        <time>10202</time>I tak było, jedziemy, zbliżamy się do Kowla. Oni pytają: - <span style="font-style: italic;">A czy ty po 50 latach rozpoznasz swój dom?</span> Mówię: - <span style="font-style: italic;">Nie wiem, ale ulicę na pewno rozpoznam. Ale jeszcze mam sposób. Jak spotkamy na ulicy jakiegoś starszego pana, to ja zapytam, gdzie tu mieszkały najpiękniejsze dziewczyny w Kowlu. I on mi odpowie. </span>Oni się uśmieli. Wjeżdżamy do Kowla. Pozmieniało się, nowe ulice są, nowy most. Jedziemy ulicą w jedną, drugą stronę, nie rozpoznaję swojego domu. Ale idzie jakiś starszy pan. Mówię: - <span style="font-style: italic;">Zapytajmy go.</span> Oni wyskoczyli ze mną. Witam się z nim, przedstawiam się i pytam: - <span style="font-style: italic;">Gdzie tu mieszkał Finkowski?</span> To znaczy dziadek. A on tak się cofnął i mówi: - <span style="font-style: italic;">To ten, który miał takie śliczne córki?</span> <span style="font-style: italic;">On mieszkał tam, ale jego chata jest spalona. Ale wasz dom stoi.</span> I pokazał.
    </section>
    <section>
        <time>10270</time>Dlaczego ja nie rozpoznałem? Na działce dziadka jest ulica zrobiona i stoją domy. Działka była duża, więc kilka domów tam stoi. A jeszcze ten pan mówi: - <span style="font-style: italic;">Proszę pana, ja je pamiętam, najstarsza to była Aniela. </span>Ja mówię, że to moja mama. - <span style="font-style: italic;">A potem była Marysia, potem Rózia, a potem Leosia i ja do Leosi chodził. Ale przyjechał Gienek z Łodzi i sprzątnął mi sprzed nosa. </span>I tak poznałem swój dom, w którym zresztą byłem i kilka razy później, bo na zaproszenie ukraińskich przedsiębiorców jeździłem tam pomagać w sprawach technicznych. Pod Kowlem, niedaleko, więc do Kowla wstępowałem. Któregoś razu stanąłem przed bramą, a jakaś kobieta wychodzi i mówi: - <span style="font-style: italic;">A, ja was rozpoznaję, to wasz dom był.</span>
    </section>
    <section>
        <time>10334</time>Bo wcześniej poznaliśmy się z nią. - <span style="font-style: italic;">To zachodźcie, zobaczcie, robimy remont tego domu.</span> Wchodzimy do przedpokoju, patrzę, dziura jest w suficie. Mówię: - <span style="font-style: italic;">Zaraz, zaraz, w 1939 roku tata zostawił bagnet i pistolet. Pistolet zakopaliśmy mniej więcej w tym miejscu, a bagnet zatkaliśmy za krokiew na strychu. </span>A on mówi: - <span style="font-style: italic;">Ja naszoł. Priniesi </span>– zwraca się do żony. I ona przynosi, proszę Państwa, ten oto bagnet. 60 lat był na strychu, aż do tego czasu, kiedy rozpoczęli remont. Oczywiście okładzina była już wypróchniała. Potem zrobiono mi tę okładzinę. To jest oryginalny taty bagnet. Jeszcze jedna historia – wchodzimy do kuchni. Kiedyś była kuchnia, teraz jest pokój.
    </section>
    <section>
        <time>10415</time>Kiedy front przechodził, rodzina schowała się w piwnicy. Świstały kule, ale tata był odważny i babcia też bardzo odważna była, więc poszli do kuchni, żeby coś przygotować do zjedzenia. Stoją przy kuchni, raptem wpada przez sufit granat moździerzowy. Upadł na blachę przed kuchnią, kręcił się, kręcił się i położył. I tata wyniósł na zewnątrz ten granat. Wpadł dziurą. Patrzymy, a tam jeszcze kiepsko zaprawiona ta dziura jest widoczna w tym suficie. Oni też byli zdumieni, że taka historia była w tym domu.
    </section>
    <section>
        <time>10463</time>
        Teraz dalej jedźmy. Może jakoś tak, nie wiem, czy historycznie, raczej chronologicznie, jak to dalej było. I panie, jak widać tutaj, były rzeczywiście bardzo eleganckie i ładne. A tutaj moje zdjęcie z mamą. Tutaj Rysiek z mamą. No właśnie gimnazjalista w czapce właśnie gimnazjalnej, w mundurze oczywiście też gimnazjalnym. I to jest właśnie ten nasz dom, tu zdjęcie przed domem. I pistolet jest zakopany mniej więcej w tym miejscu, gdzie tu stoimy. Rysiek zwinął w... A to jest ciekawe, proszę zauważyć, jest tutaj wycięte. Jak wspomniałem, przychodzili do nas w czasie okupacji sowieckiej enkawudziści i wypytywali, co jest z ojcem, a czym się zajmował. Mama naiwnie ukrywała, że był policjantem. I w zdjęciach powycinała tatę.
    </section>
        <section>
            <time>10524</time>I tutaj właśnie taty nie ma na tym zdjęciu, bo mama wycięła. O, tutaj tata mnie prowadzi ze szkoły. Tutaj już po powrocie z... O! To jest ciekawe zestawienie, proszę spojrzeć. To jest zdjęcie na Turii w 1935 roku. W 2003 roku pojechałem w to miejsce i teraz wygląda tak. To jest z 1935, a to jest z 2003. Tutaj nad jeziorem biwakujemy z rodziną, 1939 rok. A to też jest 2003 rok. No i 1939 rok, jesteśmy tam w Karasinie, spędzamy pięknie czas. Jak wspomniałem, taką wagonetką się jeździło. To jest zdjęcie takiej wagonetki ciągniętej konno. Z Karasina do Maniewicz tak się jeździło. To zdjęcie jest zrobione w 1940 roku tuż po osadzeniu tam w Karasinie – przepraszam, w Kaczyrach na Sybirze. Mama (korespondowali wtedy, bo wolno było, z rodziną) powiedziała – Ubierzmy się w te ubrania, które mamy jeszcze sprzed wojny, porządne. Nie wiem, czy wrócimy, to żeby rodzina miała po nas pamiątkę. No i tutaj jest mama, to jest ciocia Durakowa Franciszka, Rysiek w mundurze swoim licealnym. Tu Jasio w gimnazjalnym. I ja tutaj z powszechnej szkoły. <span style="font-weight: bold;">Tam był jakiś fotograf?</span>
        </section>
        <section>
            <time>10642</time>
            Był. Był fotograf jakiś czas, tak. Bo to była wieś powiatowa.Teraz – gdzie mieszkaliśmy? To jest ta ziemianka, w której mieszkaliśmy. Brat naszkicował tę ziemiankę, miał zdolności rysunkowe. To jest schemat tej ziemianki, w której mieszkaliśmy. I na podstawie tego schematu ciocia malarka namalowała tę ziemiankę. To jest właśnie ta ciocia, też na zesłaniu. Ona była koło Omska w stepie. To jest jej rysunek stepu, tam wykonany. Jak ci miejscowi byli ubierani w tym czasie, jak myśmy tam zostali osadzeni? Jasio, ponieważ nie można było zamówić fotografa, żeby zrobił zdjęcie Kazaszce, to w przedwojennym jeszcze jakimś zeszycie na okładce narysował Kazaszkę w jej stroju, w którym codziennie chodziła. I dlatego myśmy wtedy, dojeżdżając do Pawłodaru rano zauważyli zakonnice. Bo one tak były ubrane jak zakonnice. A to jest Kazach, też naszkicowany przez Jasia. <span style="font-weight: bold;">I tak wyglądał ten, który do Was wtedy przyszedł...</span>
        </section>
        <section>Tak, tak. <span style="font-weight: bold;">...i mówił, jak się zabezpieczyć przed mrozem? </span>I Kazach zawsze chodził z takim biczem i tak był ubrany. To takie nazwy ciekawe. Ta czapka jego to się nazywała malachaj po kazachsku. To jest też zdjęcie z Sybiru. Zwracam uwagę na panią Załuską. Proszę zauważyć, jest ona w berecie, a na berecie jest orzełek. Ona tu jako mąż zaufania zorganizowała w 1941 roku obchody święta 11 Listopada. Tutaj Zosia Musiejuk jest jako Polonia. Orzeł na tle takiej chaty z pletnia. I zaznaczyłem tutaj nas, dzieci. Bo to są dzieci tu zgromadzone. To jest ta koleżanka, która teraz wygląda tak. To jest kolega, który teraz wygląda tak. A to jest pana rozmówca, który teraz wygląda tak. Takie zestawienie. I czas wojny, sytuacja naszej rodziny. Tata – akowiec w 27. dywizji akowskiej w czasie wojny. Tutaj brat Jasio na Sybirze. O, to jest Zbyszek Załuski. Mama – krawcowa tam na Sybirze. Rysiek – cichociemny w Szkocji. No i ja – koniuch. Pożyczyłem ten mundur, żeby jakoś wyglądać. Bo w takich łachach to by chyba ten fotograf nie zrobił zdjęcia. To jest kartka wysłana z Sybiru, napisana przez mamę, wysłana do cioci. A to jest oryginalny dokument, na podstawie którego wróciliśmy do kraju. <span style="font-weight: bold;">Wydany przez PUR tuż przy granicy?</span>
		</section>
        <section>
            <time>10887</time>
			Nie. Wydany tam na miejscu, w Rosji, i z takim oto napisem: „Polsko-Radziecka Komisja Mieszana do Spraw Ewakuacji osób narodowości polskiej i żydowskiej na podstawie umowy z dnia 6 lipca 1945 roku”. To już po wojnie była ta umowa dopiero. A to jest lewa strona, skserowana, tego dokumentu. Byliśmy bez niczego po powrocie. Mama chodziła z tym dokumentem do PUR-u , do Czerwonego Krzyża, do Caritasu i dostawała, na przykład, poduszkę, bluzkę albo jakieś spodnie czy buty. I te instytucje odnotowywały, że to i to dostałeś i już nie przychodź więcej. Tak że zachowywała się jak żebraczka niemalże. Nie było innego wyjścia.</section>
        <section>
            <time>10948</time>To sytuacja naszego kraju, tak patetycznie powiem, ale takie zdjęcia zebrałem. To jest Stutthof w Polsce. To jest cmentarz na Monte Cassino ze zdjęciem nagrobka żołnierza, który się urodził w Kowlu. To zdjęcie jest zrobione w latach 70., kiedy te tuje jeszcze były niskie, jeszcze było grób widać, ten cmentarz. Teraz to już prawie niewidoczny jest. To jest pierwsza ofiara na Sybirze, pan Zawada, chowany. A to jest zdjęcie Katynia sprzed 1990 roku. To jest widok z daleka pomnika, który Sowieci postawili. A to jest widok tablicy. Może przeczytam tekst na tablicy, jaki zamieścili Sowieci po rosyjsku i po polsku: „Tu są pogrzebani niewolnicy, oficerowie Wojska Polskiego, w strasznych męczarniach zamordowanych [zamordowani] przez niemiecko-faszystowskich okupantów. Jesień 1941 roku.” Taki napis widniał tam.
        </section>
        <section>
            <time>11051</time><span style="font-weight: bold;">Chciałem zapytać – pan Zawada był ofiarą w tym sensie, że tam umarł czy.. </span>Tam umarł, jako pierwszy. <span style="font-weight: bold;">Ale czy on uległ jakiemuś wypadkowi czy po prostu warunki... </span>Z warunków, ze złych warunków. A tak przy okazji, to jest cmentarz kowelski. Tutaj jest grób mojej cioci. A teraz to wygląda mniej więcej tak. Z tym że nie odnalazłem grobu cioci, ale mniej więcej z kształtu przedwojennego pomnika mogłem sądzić, że to jest właśnie ten grób cioci. Dalsze zdjęcia to już są powojenne: studia, śpiewy, a takie różne rzeczy, dzieci i tak dalej. Ale tutaj chciałem pokazać też przez swoją nieskromność. Otóż tutaj jestem solistą – o, proszę – w zespole SP, śpiewam. Tutaj gdzieś na jakieś konferencji. Tutaj wręczam swojemu doktorantowi dyplom doktorski. Tutaj śpiewam w Warszawskim Zespole Chorałowym. A tutaj w „Dziadach” Dejmkowskich. A to w tym pokoju odbywały się u nas spotkania muzyczne. Świętej pamięci znany kompozytor Sawa, przyjaciel nasz, improwizował i śpiewaliśmy. Takie wieczory spędzaliśmy tutaj.
        </section>
        <section>
            <time>11163</time>A na zakończenie to, co nas wszystkich czeka. To jest grób teściów w Suchedniowie. To jest grób rodziców i brata w Puławach. To jest grób mojego synka, który dawno zmarł. To jest grób synka i żony. A to świętej pamięci żona, która zmarła w 2004 roku. <span style="font-weight: bold;">Żona jak miała na imię?</span> Teresa. Wspaniały człowiek i wspaniały fachowiec. Naukowiec, chemik.
        </section>
        <section>
            <time>11215</time>Teraz może wróćmy... Jak wspomniałem, po powołaniu Związku Patriotów Polskich pozwolono nam się uczyć. I pani Pankowa, której podpis jest tutaj, zorganizowała w ruskiej szkole takie wieczorowe kursy na poziomie czwartej klasy. Dla młodzieży mniej więcej w tym wieku, ale byli w różnym wieku. Myśmy na ogół byli po drugiej, trzeciej, czwartej klasie. A tam nie chodziliśmy do szkoły. Dlaczego? Żeby nie ulec rusyfikacji. Jak wspomniałem, pani Hanczewska (wcześniej, w 2. pliku, jest Hańczewska) wycofała swojego syna ze szkoły, bo już przestał odmawiać pacierz. Także poszliśmy do pracy, ale nie chodziliśmy do szkoły. Ale dostaliśmy na zakończenie tego kursu, który trwał chyba pół roku, takie oto zaświadczenia. Na takim blankiecie, gdzie jest i po rosyjsku, i po polsku, i po kazachsku. Na czym myśmy pisali? Nie było papieru, a jeżeli się pojawił, to dopiero po zakończeniu wojny, kiedy z frontu wracali żołnierze i przywozili różne rzeczy. Na przykład jeden pokazał mi rękę, na której było 27 zegarków.
        </section>
    <section>
        <time>11302</time>Inny przywiózł akordeon, na którym sobie tam grałem. Bo ja tam podgrywałem sobie,no lubiłem muzykę. Przed wojną chodziłem do przedszkola koło sklepu. Pamiętam jak dziś – w podpiwniczeniu takim wysokim był sklep, a na wystawie były cymbałki. Mi się te cymbałki śniły, dostałem je pod choinkę na Mikołaja i potem rodzina miała dość tych cymbałków, bo stale bębniłem. Ale na Sybirze grałem na gitarze, na bałałajce, na mandolinie, i na akordeonie też się nauczyłem grać. Ale o tym papierze. Na głównej ulicy, Teliegrafnej, koło poczty, siedziała kobita miejscowa i miała przed sobą część ryzy papieru maszynowego A4. I sprzedawała jedną kartkę za rubla.
    </section>
    <section>
        <time>11360</time>A moja pensja wynosiła 100 rubli. Więc do tego czasu jaka była możliwość? Był sklep – księgarnia, w której sprzedawano materiały agitacyjne. Kiedyś myśmy się z bratem przerazili, jak na zapleczu tej księgarni zobaczyliśmy, jak robotnik rąbał książki. Nawet wzięliśmy taki kawałek, wycięliśmy, żeby bawić się w książki. Nie pamiętam, jaki to był tytuł. Bo okazało się, że autor stał się niebłagonadiożnyj (5; 00:25:08), czyli podejrzany, więc książki rąbano. A myśmy kupowali broszurki. I tutaj jest broszurka napisana przez Josifa Wissarionowicza Stalina. Po kazachsku napisana odezwa w czasie wojny do obywateli. To był 1942 rok. Okładka z drugiej strony była czysta, więc na tej stronie myśmy pisali.
    </section>
    <section>
        <time>11445</time>Ale czasami były takie broszurki, które miały rzadki tekst, to myśmy pisali między wierszami. Bo nie było na czym. Wspomniałem o pani Załuskiej. Chciałbym przedstawić jej losy końcowe. Opowiedziałem już, jak to było, ale pan Mikulski, też sybirak, z obwodu pawłodarskiego, dokonał takiej pracy niesamowitej: fotografia zbiorowa Polaków deportowanych do okręgu pawłodarskiego. Jest to spis prawie wszystkich Polaków – dotarł do wszystkich, jest to na końcu. I są relacje z czasu pobytu na Sybirze. Pani Załuska nie przyjęła obywatelstwa demonstracyjnie i nie przyjęła też obywatelstwa radzieckiego pani Pełkowa.
    </section>
    <section>
        <time>11524</time>One razem były pędzone do Karagandy przez step zimą. Na tym stepie została pani Załuska. Tutaj właśnie ten akapit jest poświęcony pani Załuskiej. I kończy się: „Pewnie nocą zjadły ją wilki”. To jest książka opisująca cmentarz kowelski. I to jest zdjęcie pomnika mojego przodka Metlera (wydaje mi się, że znowu słyszę Mettlera- 5; 00:27:56), w Kowlu. Przy głównej alei stoi ten pomnik, ale z utrąconą ręką Jezusa. Metler (Mettler? 5; 00:28:08). Chciałbym przedstawić zespół, w którym w dalszym ciągu śpiewamy, i dzisiaj będziemy śpiewać. To jest Warszawski Zespół Chorałowy, który na jednej z pierwszych mszy transmitowanych z kościoła Świętego Krzyża po 1980 roku... Uczestniczyliśmy w tej mszy i dość często tam śpiewamy.
    </section>
    <section>
        <time>11620</time>Niestety zredukowani, koledzy poumierali, i to jest nasz skład obecny zespołu. Warszawski Zespół Chorałowy prowadzony przez kolegę prof. Olszewskiego, który jest organistą u Wizytek i gra na organach, na których grał Chopin. Tutaj kilka zdjęć takich, można powiedzieć, rodzajowych albo historycznych. To jest zdjęcie z XIX wieku kuzyna mamy. To jest zdjęcie koleżanki mamy z tej szkoły zakonnej w Kijowie, zdjęcie zrobione w Kijowie.
    </section>
    <section>
        <time>11668</time>O – tak panie chodziły ubrane przed wojną, taka była moda. Tu jest moja mama – ta, w środku. Zdjęcie przedwojenne z 20. lat. To ciekawe zdjęcie naszego kuzyna przysłane z Ameryki, zdjęcie podkolorowane. To jest, zdaje się, z 1921 roku, poprzedniego wieku. To jest mój tata jako kawaler jeszcze. To jest moja mama jeszcze jako panna. A tak ubierane były pary ślubne. To jest moja ciocia i wujek, ojciec chrzestny. Tak mój brat przyjmował Pierwszą Komunię. <span style="font-weight: bold;">Rysiek czy Janek? </span>Jasio. A to jest moja ukochana też ciocia, matka chrzestna, ciocia Leosia. Ładna kobieta. Moja mama z pierwszym kawalerem. Pani Załuska, to jest 1941 rok. Pani Załuska w środku, proszę, tutaj, z orłem – powiedziała: - <span style="font-style: italic;">Kochani, ubierajcie się, w co macie najlepsze, robimy pamiątkowe zdjęcie</span>. Koło Kaczyr w stepie był park, kilka krzewów. Poszliśmy do tego parku i robimy zdjęcie przedwojenne. Ja tutaj w krótkich spodniach i kolega Staszek Bojkowski w krótkich spodniach. Pokazuję to zdjęcie ze względu na to, że mieliśmy ambicje nie poddawać się. Mama i tam zachowała, nawet w tych łachmanach, elegancję. Jakiś szyk, jakiś gust.
    </section>
    <section>
        <time>11825</time>I kiedy nawiązałem kontakt w latach dwutysięcznych z koleżanką Czałdonką (Czołdonką?) z Sybiru, napisałem do niej list. Dostałem od kogoś adres. Ona mi odpisała, że pamięta nas. I pamiętam twoją mamę Anielę, która tak pięknie szyła. I ładnie się ubierała. Także to zostało zachowane w pamięci tych Sybiraków tamtejszych do dziś. Ale to ważne, że myśmy nie poddawali się i nie chcieliśmy wyglądać tak jak miejscowi. <span style="font-weight: bold;">A krzyżyk? </span>To jest niesłychanie cenna pamiątka. Otóż na Sybirze przetrwały cztery przedmioty. Ten krzyżyk pochodzi z sierpnia 1939 roku. Tata kupił Ryśkowi, Jasiowi i mnie krzyże. Rysiek dostał duży krzyż, Jasio ten, a ja malutki.
    </section>
    <section>
        <time>11913</time>Jakby przewidywał, co będzie. I ten Jasia krzyżyk został zachowany. Druga rzecz to książka do nabożeństwa. „Pan Tadeusz” i ryngraf Matki Boskiej. Ten ryngraf przekazałem synowi, a „Pan Tadeusz” poszedł do muzeum. <span style="font-weight: bold;">Panie Longinie, Pan tak pięknie w przerwie spuentował, co takiego Panu dało to doświadczenie. Czy Pan mógłby jeszcze raz to powiedzieć? Bo to rzeczywiście było bardzo ciekawe. Co Panu dał pobyt na tym zesłaniu?</span> Właśnie, ciekawie Pan sformułował pytanie: co dał pobyt? Jakby w tym pytaniu zawarta była podpowiedź, że jednak coś dobrego z tego wynikło. Może opowiem szerzej. Idziemy z żoną z pielgrzymką studencką od św. Anny na Jasną Górę. W drodze przemawia do nas pątnik. I każdy, kto przemawia, mówi, w jakim celu idzie, z jaką intencją.
    </section>
    <section>
        <time>11994</time>A ten w ten sposób przedstawił swoje intencje: - <span style="font-style: italic;">Idę do Matki Boskiej podziękować za dar bycia w Oświęcimiu.</span> Ktoś z młodych zapytał: -<span style="font-style: italic;"> Za dar przeżycia?</span> A on mówi: - <span style="font-style: italic;">Za dar bycia.</span> I próbował nam to uzasadnić, ale nie za bardzo myśmy to zrozumieli. To był rok osiemdziesiąty któryś. Z czasem, jak zacząłem się starzeć, zacząłem analizować swoją przeszłość i teraźniejszość. W 80. latach lecę służbowo do Mongolii. Jestem w samolocie na trasie Moskwa–Ułan Bator, i zapytana stewardessa, gdzie mniej więcej jesteśmy (bo to była noc), powiedziała, że właśnie minęliśmy Omsk. A Kaczyry są odległe od Omska o jakieś 250 km w kierunku Nowosybirska. A myśmy lecieli właśnie przez Nowosybirsk.
    </section>
    <section>
        <time>12065</time>Więc ja przylgnąłem do okna, noc była księżycowa, na dole taka biel, bo to była jesień. I wyświetlił mi się jakby film z pobytu tam na dole, z tego miejsca, nad którym jestem. I moja realna sytuacja – jestem w samolocie, w takich warunkach. Nie tam, w ziemiance, nie w wagonie zakratowanym. Jadę w jakichś tam sprawach mniej czy bardziej poważnych. Poza tym ten czas od powrotu z Sybiru też zaczął mi się tak przypominać i wówczas podziękowałem Bogu za bycie na Sybirze. Wtedy sobie uświadomiłem, jak te przeżycia tamtejsze ukształtowały postawę późniejszą. Ale i jak ukształtowały ocenę sytuacji różnych. Taki może drobiazg. Pani przypomniała mi, że pracowałem na technologii drewna, że Pani mama tam studiowała.
    </section>
    <section>
        <time>12154</time>Otóż z kolegą, docentem Kaźmirkiewiczem, utworzyliśmy sobie w czasie tej komuny takie mikrośrodowisko. Badawcze, na rzecz przemysłu. Ja się zajmowałem sprawami technicznymi, energetycznymi, a on ekonomicznymi. No i pojechaliśmy z asystentami do fabryki, żeby przeprowadzać tam badania. Młodzi w jednym pokoju, my w drugim. Siedzimy, rozmawiamy, kolacja jakaś. Przychodzą ci młodzi asystenci z takimi oczami i mówią: - Panowie, przecież to niemożliwe. Pytamy: - <span style="font-style: italic;">O co chodzi? </span>A oni mówią: - <span style="font-style: italic;">My mamy kiełbasę, wędlinę, a co panowie?</span> A myśmy z kolegą Kaźmirkiewiczem jedli chleb suchy i popijaliśmy wodą. Dla niego, który przeszedł trzy obozy koncentracyjne, i dla mnie to było takie zwyczajne. Bo trzeba zaspokoić głód. I dobrze, że jest chleb. Drobny przykład. Poza tym skala wartościowań znacznie mi się poszerzyła, niżby była, gdybym tam nie był.
    </section>
    <section>
        <time>12232</time>Bo to, co w tej chwili uważa się za jakąś nędzę czy biedę, to mi się wydaje... Niektórzy dziennikarze mówią:- <span style="font-style: italic;">Jeżeli nie doceniasz tego, co jest u nas, w kraju, pojedź do Afryki. Pojedź do Indii. Tam na wschód. Pojedź, zobacz.</span> I dlatego podziękowałem Bogu i dziękuję do dzisiejszego dnia. <span style="font-weight: bold;">Chciałem jeszcze zapytać o Pana brata, Ryśka. Nie wiemy, co się ostatecznie stało z Ryśkiem. On na pewno musiał zostać na Zachodzie, tak?</span> Nie. On przez Iran, Palestynę, Egipt, południową Afrykę, Anglię i Włochy wędrował, ostatecznie został zdemobilizowany w Anglii. Rysiek był dobrze kształtowany przez rodziców i był bardzo inteligentnym, kulturalnym chłopcem. Znał języki, prywatnie przed wojną uczył się języka.
    </section>
    <section>
        <time>12306</time>Mimo skromnych naszych warunków przedwojennych rodzice dbali o to wykształcenie. Był tłumaczem w wojsku Andersa i kiedy byli w Anglii, to obracał się wśród wyższych oficerów, w high lifie angielskim.. Kiedy zdjął mundur, drzwi mu się pozamykały. Dostał pracę w fabryce w Manchester, w fabryce włókna sztucznego, przy ładowaniu siarki. Przesyłał listy bardzo smutne. I dowiedział się, że jest możliwość studiowania. On wprawdzie miał małą maturę, ale była możliwość uzupełnienia i studiowania. Pojechał do Londynu i nie dostał się na studia. Nie wiem, z jakich powodów, już nie pamiętam. Wsiadł do pociągu, wziął gazetę i wyczytał, że Anglicy ufundowali ileś stypendiów zdemobilizowanym Niemcom. Brat pojechał do Londynu zapisać się na studia. Nie został przyjęty z jakiegoś powodu, nie pamiętam jakiego.
    </section>
    <section>
        <time>12389</time>W powrotnej drodze do Manchester, bo tam mieszkał na stałe, wziął gazetę i wyczytał anons, w którym podano, że Anglicy ufundowali ileś tam stypendiów dla zdemobilizowanych żołnierzy niemieckich. I mimo że był wtedy zaręczony z pewną aktorką, bardzo ładną panią, to pojechał po jakimś czasie do ambasady polskiej w Londynie, otrzymał bilet na „Batorego” i wrócił do kraju w 1948 roku. Tutaj skończył technikum weterynarii i studium ekonomiczne i pracował do śmierci w Instytucie Weterynaryjnym w Puławach. <span style="font-weight: bold;">A nie miał problemów z tego powodu, że był cichociemnym? Czy to dało się ukryć?</span> Usiłował w krótkim czasie zapisać się na studia w Krakowie, nie pamiętam, na jaki wydział. I podobnie jak ja dostał wilczy bilet. <span style="font-weight: bold;">A Jaś?</span> Ponieważ to było tylko zaświadczenie o tym, że jest felczerem weterynarii, co się równało z technikum weterynaryjnym, to chciał mieć jednak dokument polski o ukończeniu technikum, i ewentualnie dalej studiować.
    </section>
    <section>
        <time>12490</time>Podjął naukę, ale była trudna sytuacja mamy i taty, niestety ja byłem w Warszawie i tylko duchowo mogłem uczestniczyć w tych problemach. Zajął się mamą i tatą, bo Rysiek ożenił się. Jednak przerwał te studia, potem ożenił się, wyjechał do Lublina i tam pracował na wydziale weterynarii jako ceniony specjalista w pracach laboratoryjnych. On miał niesłychane zdolności manualne. Tam, na Sybirze, np. myśmy zbudowali furmankę, mając tylko siekierę. A koła ukradliśmy w kołchozie, metalowe takie. <span style="font-weight: bold;">Na koniec chciałem zapytać o dzień waszego życia w ziemiance w Kazachstanie, w zimie. Jak to wyglądało? Jakby Pan miał odtworzyć od tego momentu, jak się budzicie. I co dalej? Do zmierzchu.</span><span style="font-weight: bold;"> </span>No było to różnie. Normalnie zimą wieczorem paliliśmy tym kiziakiem, końskim nawozem, w piecyku.
    </section>
    <section>
        <time>12581</time>No i sobą grzaliśmy i ten piecyk grzał. Potem to ostygło oczywiście i rano było bardzo zimno. Chodziliśmy po wodę, zwykle do Irtysza, z przerębli braliśmy, więc trochę tam wody było, oczy się przemyło, ubrało ciepło i szło się do pracy. Wcześnie rano. Jasio szedł do tej przychodni weterynaryjnej, ja też tam, do koni swoich. Mama do pracowni krawieckiej. A ciocia Frania zostawała w domu, bo ona pracowała w spółdzielni, ale w domu. Ona przędła wełnę ręcznie, za pomocą wrzeciona, i robiła też na drutach, i oddawała to do spółdzielni. Także myśmy wszyscy pracowali. Ale zdarzało się tak, wielokrotnie, że budzimy się, już jesteśmy wyspani, a jest ciemno. Mówiłem: - <span style="font-style: italic;">Mamusiu, jestem głodny, wyspany, trzeba iść do pracy, ale ciemno jest.</span> Zrobiliśmy tak, że drzwi otwierały się do środka. Jasio wyszedł, drzwi otworzył, a tam ściana śniegu.
    </section>
    <section>
        <time>12661</time>Jesteśmy w ogóle zasypani. Trzeba było trochę śniegu wygarnąć stamtąd, wypchnąć. Mama coś ugotowała, np. lemioszkę, ciotka Frania czasami upiekła na (?, 6; 00:05:13) patelni lepioszki, takie placki, i o tym się szło do pracy. W pracy obowiązki takie, jak wynikało z określenia tych czynności. Koniuch przy koniach. Po wodę trzeba było pojechać. Trzeba było pojechać za Irtysz po takie gałęzie na opał. Natomiast latem początkowo myśmy mieli namiot. Ponieważ było duszno w tej ziemiance latem, to myśmy wystawili namiot na zewnątrz. Z Jasiem i z ciocią Franią myśmy spali w tym namiocie. Ale potem poszedł namiot za chleb i w tej ziemiance dalej gnieździliśmy się. I z tą krową Krasulką.
    </section>
    <section>
        <time>12728</time>Tak to wyglądał ten dzień. Wracało się późno. Jadło się dwa razy dziennie, tak mama określiła na początku. - Słuchajcie, jemy dwa razy dziennie. To nam powinno wystarczyć, żebyśmy nie umarli z głodu. Ale nie możemy pozwolić sobie na trzeci raz. Ciocia Frania zajmowała się przygotowaniem posiłków. Mama była w pracy, myśmy dwaj byli w pracy. A teraz o mojej pracy. Jak wojna się skończyła, to zaczęto obsadzać stanowiska dyrektorskie przez niepewnych wyższych oficerów. I taki pułkownik został dyrektorem (? 6; 00:06:53), gdzie ja pracowałem i brat. I on kiedyś mówi: - <span style="font-style: italic;">Lońka, ty masz taką cygańską smykałkę do koni</span>. Bo ja bardzo lubiłem konie. - Ty będziesz moim kuczerem. W polskim języku dawnym istniało takie słowo kuczer, to rodzaj powożącego. Ale to nie jest furman ani dorożkarz. To jest taki kierowca dyrektora, tylko że maszyną ciągnącą były konie. Trojką się jeździło. Awansowałem i byłem u niego takim kuczerem. I tu mi się poprawiło. I ten pułkownik miał dzieci w Rosji.
    </section>
    <section>
        <time>12820</time>Pamiętam pierwszy wyjazd w komandirowkę, czyli w delegację. Podjeżdżam tymi końmi pod jego chatę. On wychodzi i pyta: - <span style="font-style: italic;">Lońka, czy wziąłeś worek? – Po co? Nie wziąłem worka. – A to błąd. To poczekaj.</span> Poszedł i przyniósł worek. No i jedziemy w step. Tam wioski i kołchozy były porozrzucane co 15, 20, 30 km. Jechało się tak na przełaj. I on mówi: - <span style="font-style: italic;">Lońka, jak będziemy podjeżdżali do wsi, to jak rozpoznasz, czy to jest wieś ukraińska czy kazaska, czy rosyjska? </span>Bo tam Ukraińcy podobnie jak Polacy z terenów radzieckich byli zsyłani. to jak kołek będzie wbity, to będzie ta wieś. I wioski były ukraińskie, rosyjskie i kazaskie.
    </section>
    <section>
        <time>12884</time>Ja mówię: – <span style="font-style: italic;">No nie wiem</span>. - <span style="font-style: italic;">To posłuchaj mnie. Jak będziemy podjeżdżać i usłyszymy psy, to jak pies będzie szczekał tak: hau, hau, hau, to znaczy, że woła borszcz, borszcz, borszcz. A to znaczy, że to wieś ukraińska. A jak będziemy podjeżdżali i pies będzie szczekał: czaj, czaj, czaj, to znaczy, że to wieś rosyjska</span>. Ale podjeżdżamy do wsi rosyjskiej, ja oddaję konie. Jestem ważny, jestem kierowcą dyrektora. Jakiś kołchoźnik zabiera te konie, a my idziemy do kołchozu, tam będziemy nocować. Żona (precydatiela? 6; 00: 09:27) smaży jajecznicę w takiej skoworodi bez ucha i stawia na stole. My siadamy z tym pułkownikiem – dyrektorem, łyżki dostajemy drewniane i zaczynamy jeść.
    </section>
    <section>
        <time>12943</time>W pewnym momencie dyrektor odkłada łyżkę i mówi: - <span style="font-style: italic;">Lońka, ja mam dość, zjedz ty resztę.</span> I zauważyłem, że mu się łzy pokazały w oczach. I ja wtrąbiłem. Spojrzał na mnie, jak ja łapczywie jem i resztę mi odstąpił. Fantastyczny był człowiek. On potem mi powiedział: - <span style="font-style: italic;">Ja mam w twoim wieku syna w Rosji</span>. Następnego dnia podstawiają konie. Ja patrzę, a tam jest worek. Pełen worek. On nie kradł, ale żeby załatwić sprawę dobrze, to od (? 6;00: 10:24) dostał worek pszenicy. Jak wróciliśmy, to mi odsypał trochę tej pszenicy. Także ja awansowałem i przed przyjazdem do kraju byłem ważny kuczer. Ale oczywiście byłem tym koniuchem w dalszym ciągu, tylko jak on potrzebował jechać gdzieś w step... A konie były tam fantastyczne, wytrzymałe, koniarze to wiedzą. Na przykład 110 km koniem się jechało w ciągu dnia bez żadnych oporów. Kłusem sobie szedł konik. <span style="font-weight: bold;">A czy dzień Bożego Narodzenia był wyjątkowy? Wtedy jadło się lepiej? </span>O, zahaczył Pan o sprawę, którą pominąłem, a bardzo ważną.
    </section>
    <section>
        <time>13036</time>Mianowicie, kiedy jeszcze był kontakt z rodziną, do wybuchu wojny otrzymywaliśmy opłatek raz do roku. Mama go tak skrzętnie dzieliła. I w 1944 roku Wigilia, mróz niesamowity. Trzeba jeszcze powiedzieć, że mróz dochodzi nieraz do 50-60 stopni na minusie. W takiej sytuacji mało nie zamarzłem, ale to za chwilę opowiem. Wigilia, przychodzimy z pracy, a my nie mamy nic. Tylko skrawek opłatka i kilka szczupaczków suszonych. Mama mówi: - <span style="font-style: italic;">Poczekajcie. </span>A moja mama poza tym, że szyła, to jeszcze z Kijowa przywiozła umiejętność wróżenia na kartach. Więc wzięła te karty, otuliła się i mówi: - <span style="font-style: italic;">Coś przyniosę. </span>No i poszła gdzieś do jakichś tam chat. Przyniosła w glinianym garnku trochę mleka i pół bochenka chleba. I to była Wigilia.
    </section>
    <section>
        <time>13105</time>Ale w pewnym sensie... No oczywiście zawsze był płacz i tak dalej. Ale tak mnie kiedyś ksiądz Bozowski zapytał: <span style="font-style: italic;">Jaką Wigilię wspominasz najcieplej? </span>To po wojnie, po ślubie, w 1956 roku... Bo w 1955 roku wzięliśmy ślub. W dalszym ciągu mieszkamy na strychu u ogrodnika. Syn przyszedł na świat 9 grudnia. Jakieś wyprawki trzeba było, to i tamto. Ja przychodzę z pracy, żona miała urlop macierzyński, i jest Wigilia. My swojego maluszka kąpiemy, kładziemy do łóżeczka na odgrodzonym kawałku strychu. Zainstalowałem tam taką kozę do ogrzewania. Takie warunki były w tych latach. Usiedliśmy do stołu, na stole mieliśmy opłatek, chleb i słoik śledzików. Dlaczego? Bo myśmy wydali wszystkie pieniądze na przygotowanie rzeczy dla dziecka. I to była nasza Wigilia najpiękniejsza.
    </section>
    <section>
        <time>13190</time>Zdrowiutkie dziecko w łóżeczku śpi, a my tutaj rozmiłowani w sobie, przy tym stoliku w nocy. Nic piękniejszego. I ksiądz Bozowski to powiedział na kazaniu. <span style="font-weight: bold;">Powiedział Pan, że prawie zamarzł. </span>Tak. Była to zima. Tam była taka organizacja pracy z sianem, że latem się kosiło i zostawiało stogi, bo nie można było dojechać furmanką. I zimą jechało się saniami, układało się na sanie siano i wracało. Pojechaliśmy z bratem dwoma saniami zaprzężonymi w woły. To był step, taki płaskowyż, i na łąki zjeżdżało się w dół nad Irtysz. Pojechaliśmy w nocy po siano, bo wtedy dostaliśmy woły z kołchozu. Wracając, ja na swoim sianie siedzę, na górze, woły ciągną, brat z tyłu na swoich saniach.
    </section>
    <section>
        <time>13256</time>Ja jakiś taki rozmarzony, zaczyna mi się śnić, że jestem w ziemiance, że tak cieplutko, że tutaj mama, brat, ciocia Frania... jakiś taki błogi nastrój. Nagle słyszę krzyki i ból, ktoś mnie bije. Brat tak to zrelacjonował. Moje woły pod tę górkę nie podeszły, zatrzymały się. Jasio krzyczy: - <span style="font-style: italic;">Lolek, ganiaj! Lolek się nie odzywa.</span> Jasio krzyczy, a Lolek nie odzywa się. Zeskoczył ze swojego siana, biczem mnie okłada, ja się nie odzywam. Wdrapał się na siano, zrzucił mnie na ziemię i zaczął nacierać. Ja wtedy zamarzałem. Gdyby nie ta górka, gdyby woły się nie zatrzymały, kostka dojechałaby. I tak jak ten Kazach powiedział, zobaczyliby tylko na moich ustach uśmiech. <span style="font-weight: bold;">Bardzo dziękujemy</span>
    </section>
</article>