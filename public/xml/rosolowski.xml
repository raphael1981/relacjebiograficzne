<?xml version='1.0'?>
<article>
    <section>
        <time>0</time>Józef Rosołowski: Nazywam się Józef Rosołowski, urodziłem się w Krakowie w 1928 roku, a moje dzieciństwo to przemieszczanie [się] po całej Polsce, bo ojciec mój był podpułkownikiem Wojska Polskiego i go do garnizonów przenoszono z Krakowa do Wilna, z Wilna do Warszawy. Z Wilna mam takie jedno wspomnienie… To by się nadawało, żeby malarz opisał. Ojciec opiekował się moją szkołą i z pułku dostaliśmy sanie, była zima, tam na wschodzie to zimy są prawdziwe, z dużą ilością śniegu, i pojechaliśmy na taką wycieczkę, kulig. Zatrzymaliśmy się na noc w karczmie żydowskiej i jak zbliżaliśmy się do tej karczmy, świecił księżyc, śnieg zdawał się niebieski, a okna w tej karczmie były żółte, złote. I ten kontrast między niebieskim kolorem a złotym był wspaniały – dlatego mnie to utknęło w pamięci.
    </section>
    <section>
        <time>86</time>Z Wilna tato został przeniesiony (tam był dowódcą dywizji w Wilnie, ale został przeniesiony do Warszawy) i objął stanowisko… Właściwie to tak w rodzinie sobie mówiliśmy… Zresztą ojciec był bardzo długo, chyba najdłużej w Polsce, majorem, bo nie lubił różnych nieprawidłowości. No to wiadomo, że jeżeli taki człowiek jest, to musi trochę pokutować, dlatego – my to tak nazywaliśmy, zresztą teraz też – że ktoś „dostał kopa do Warszawy”. Niby wyższe stanowisko, ale powierzono mu – zresztą ojciec sam chciał – Związek Strzelectwa Polskiego, i ojciec był komendantem rejonu części Warszawy, już w tej chwili nie pamiętam, której. Urzędował, miał młodzież pod sobą, bo byli harcerze, a tam byli młodzi junacy, to była młodzież rzemieślnicza z przedmieść Warszawy, którą wychowywano w duchu patriotycznym i od razu przysposabiano do służby wojskowej, i ojciec się tym zajmował. Ja uczęszczałem do szkoły, moja mama była nauczycielką. Oczywiście jak już wyszła za ojca (miałem starszego brata o cztery lata), no to zajmowała się już tylko wyłącznie domem i wychowaniem dzieci, bo uważała, że to, co kto wyniesie z domu, to mu nikt nie da. Nauka, reszta to jest szlifowanie, a te podstawy wychowania to jest dom.
    </section>
    <section>
        <time>219</time>Dlatego dbała o nas, no i otaczała matczyną opieką, nie pozwalała nam na wiele rzeczy, co myśmy nie byli za bardzo zadowoleni, ale dobrze robiła. I tak czas mijał aż do 1939 roku. W czasie wybuchu wojny ojciec został powołany już do normalnej, czynnej służby i został skierowany do Armii Modlin, nas natomiast... Znajomy ojca chciał, żebyśmy pojechali do Londynu (był dyrektorem banku angielskiego).Oczywiście mama – absolutnie nie… Powiedziała, że jeśli jest coś ciężkiego w Polsce, to ona musi być tutaj. W związku z tym pojechaliśmy z Warszawy, zresztą prezydent Skarżyński wtedy dał taki apel, że kto może z ludności cywilnej, żeby z Warszawy się usunął, bo jak będą bitwy, to żeby jak najmniej było straty ludzkiej.
    </section>
    <section>
        <time>300</time>No to pojechaliśmy do dziadków, a dziadek miał taką resztóweczkę pod Lwowem, to był Gródek Jagielloński, i tam do dziadka żeśmy pojechali. Oczywiście nie będę mówił o tej podróży, bo to… Parę razy mieliśmy atak samolotów niemieckich na ten nasz transport, musieliśmy uciekać. Pamiętam, że leżeliśmy w kartoflisku, a Niemcy strzelali do ludzi leżących tam. Szczęśliwie nikt nie został ranny. A uciekaliśmy: mama, ciocia – siostra mamy, starszy brat i ja. Oczywiście dziadek nas przyjął. Dziadek to jest osobna postać, to był wielki patriota polski, nosił się po szlachecku, w czamarze, wąs, podgolony był, to, co pamiętam… No i propagował tam, w okolicy, wśród rolników sady owocowe, drzewa szlachetne i pszczelarstwo. Jakiś czas był burmistrzem w Gródku Jagiellońskim i ludzie go bardzo szanowali, bo on nie robił różnicy: Polak, Ukrainiec, Białorusin – jeżeli był uczciwy człowiek, to go dziadek szanował. Oczywiście takich innych to raczej nie, dlatego później były kłopoty z tego tytułu... I tam przebywaliśmy do momentu, jak wojska niemieckie się wycofały, przyszła armia radziecka, to był szok.
    </section>
    <section>
        <time>430</time>Nie zapomnę, jak mamusia [pewna Rosjanka] w koszuli nocnej szła z dzieckiem w wózku, bo uważała, że to strój jest, bo koszula była taka ozdobna, więc to ubrała jako sukienkę, a dziecko płakało, to ona mu urwała papierosa, tutkę wyrzuciła, a tę część z tytoniem włożyła do buzi, żeby dziecko nie płakało. Na to mama zwróciła uwagę, że może zachorować dziecko, no to tam jeszcze z tą… ale za tą Rosjanką szedł starszy chłopak i bardzo brzydko mamie powiedział, nie będę to cytował, po rosyjsku, choć ja już to rozumiałem… I tak spędzaliśmy dzień, ale dzień za dniem mijał i głód był okropny, bo sklepów nie było, wszystko zarekwirowane.Dobrze, że okoliczna ludność szanowała dziadka, więc przynosili to trochę ziemniaków, to trochę kaszy.
    </section>
    <section>
        <time>509</time>To będzie śmieszne, co powiem teraz, bo groch ten okrągły przynosili, to był stary groch i prawie w każdym ziarenku grochu był robaczek. Po tym się poznawało, że taki cętek był na tym groszku, i wtedy myśmy mieli igły i igłą się wyciągało robaczka, a resztę się gotowało. Taki głód był. Mieszkał u nas... Oczywiście to był taki ładny dom, duży. Zakwaterowano nam oficera radzieckiego z żoną, nie mieli dzieci, w dwójkę, bardzo porządni ludzie, bardzo porządni… On akurat dostał bibliotekę, więc co jakiś czas mnie wołał i mówił: – Wiesz, tę książkę to daj dziadkowi, żeby schował. Bo to były książki: wspomnienia legionistów, różne takie patriotyczne. I on wybierał te książki, żeby schować, bo do niego przychodzili inni i mógłby być kłopot. Jego żona oczywiście przychodziła i babcia ją uczyła porządnie gotować, różne takie domowe rzeczy. Bardzo sympatyczna osoba, a ja ją tak brzydko nazywałem „Gastrula” – garnczek taki gliniany, no bo jak to mały chłopak… Ale zaczęły się wywózki, zima minęła, 1939 rok, 1940, i z okolicy wszystkich Polaków zaczęli wywozić, tak się gęsto robiło.
    </section>
    <section>
        <time>633</time>Któregoś dnia przychodzi on do nas, ten oficer, i mówi, że jemu jest bardzo przykro, ale on nie będzie mógł przychodzić do dziadka ani żona do babci, bo zajmują dwa pokoje następne i tu przyjdzie człowiek zły, do tych pokoi – nie wiedzieliśmy kto. I rzeczywiście przyszedł taki pan, to pamiętam bardzo dobrze. Od razu nie tam, gdzie miał te pokoje – zostawili dziadkowi trzy pokoje – tylko rozsiadł się w fotelu. Jak dzisiaj pamiętam, bluzę miał rozpiętą i matroskę – to się taka nazywała bluzka w paski biało-niebieskie, otokę miał niebieską na czapce i już wiedzieliśmy, że to jest NKWD. I od razu: – <span style="font-style: italic;">Wy burżuje.</span>
    </section>
    <section>
        <time>696</time>I taka mniej więcej rozmowa była, że teraz on tu będzie rządził, tu nikt nie ma do gadania, a jak się coś zrobi, to i tak to będzie jego. No i któregoś dnia przyszedł jakiś tam okoliczny mieszkaniec i powiedział dziadkowi tak: <span style="font-style: italic;">– Ciebie jeszcze może utrzymamy, bo byłeś porządny, natomiast wszyscy wiedzą, że to jest żona legionisty, oficera, on bił Moskali, on był pod Kijowem, więc pierwsze, co będzie, to ich zamkną i wywiozą. Jak mogą, to niech uciekają.</span> A my, jadąc do Gródka – no to co wziąć? Złoto, co było... A trzeba powiedzieć, że się nam bardzo dobrze powodziło przed wojną, ojciec lubiał mamie coś kupić, przeważnie ze złota różne tam rzeczy. I taka kaseta była dosyć duża. Nie było możliwości przewieźć tego, tylko część złota trzeba było zapłacić osobie, która nas przez San przerzuciła na drugą stronę, ale tam jeszcze dużo złota zostało.
    </section>
    <section>
        <time>781</time>I to nie zapomnę, jak dziadek mówi: <span style="font-style: italic;">– Wiesz, ja nie chcę wiedzieć, gdzie to schowacie. Masz tę skrzynkę i ty zakop, żebyś ty wiedział, gdzie to jest, i później sobie weźmiecie. Jakbym ja wiedział, to mógłbym powiedzieć, a tak nie będę wiedział, to nie powiem.</span> I faktycznie, ja zakopałem tę skrzynkę. Rzeczywiście pożegnaliśmy się, w nocy fura przyjechała, pod Przemyśl nas przewieźli, tam też przenocowaliśmy. Tylko była taka obawa, że ci przemytnicy, którzy przerzucali przez granicę, czasami brali opłatę i mówili, że ten i ten ucieka, przychodziło NKWD i strzelało. Tak że nie było to pewne, czy to jest uczciwy czy nie. Ale zawierzyliśmy swój los jemu i nas rzeczywiście przewiózł. Nie zapomnę do dzisiaj, jak mama z ciocią mówiły tak:<span style="font-style: italic;"> – Przecież idziemy do Niemców, to jest naród kulturalny, Goethe, Schiller…</span> A tam widzieliśmy, co to byli za ludzie. Po prostu cieszyliśmy się, żeśmy się wyrwali stamtąd.
    </section>
    <section>
        <time>867</time>I tak różnymi sposobami wróciliśmy do Warszawy, do naszego mieszkania na Czerniakowie, na Hołówki ulicy. Tam urzędowała służąca, no bo ona nie poszła z nami, tylko została. Nie bardzo była zadowolona, żeśmy wrócili, ale wróciliśmy. Nie wiedzieliśmy nic o ojcu, no i zaczęło się też takie życie, jak to było w tym czasie za okupacji w Warszawie – ponure. Pieniędzy nie było, bo – jak mówię – złoto wszystko zostało w Gródku, więc nie mieliśmy nic, tylko jeszcze rzeczy, które zostały w mieszkaniu, to to tak… Na początku mama sprzedawała, a później zaczęła produkować, robić buty ze sznurka.
    </section>
    <section>
        <time>935</time>To ja dzisiaj pamiętam, bo pomagałem. Podeszwa była z plecionego sznurka, sznurek pleciony w warkocze, robiono podeszwę, a z materiału górę, no i na tym troszkę zarabialiśmy. A ciocia sprzedawała papierosy. Ja do szkoły musiałem piechotą chodzić, no bo nie było pieniędzy nawet na te dwadzieścia parę groszy… Bo nie było. No i tak jakoś żyliśmy. I dostajemy wiadomość, przychodzi jeden pan, popytał wszystko: nazwisko, imię, data urodzenia wszystkich. I nie wiem, tak jakoś się zawsze zdarzało, że mnie wybierano – ja zresztą byłem najmłodszy w rodzinie. I powiedział: <span style="font-style: italic;">– Niech ten najmłodszy ze mną idzie.</span> Trochę było strachu w rodzinie, bo on dobrze wszystko wiedział o nas i tylko chciał potwierdzenia z naszej strony, czy to jest to.<span style="line-height: 1.42857;">No i zabrał mnie. Kluczyliśmy tramwajami... przesiadaliśmy… Nie wiedziałem, o co chodzi. Wreszcie do jednego mieszkania dochodzimy, ja się patrzę, a tam siedzi ojciec. </span>
    </section>
    <section>
        <time>1016</time>Tato. Bo okazało się… On był szefem kancelarii dowódcy armii w Modlinie (mam tu książkę Armia Modlin, tam jest o ojcu opisane) i nie poddał się do niewoli, tylko uciekł. Uciekł, wrócił do Warszawy, oczywiście nie do mieszkania, bo okazało się później, jak już służąca nam mówiła, przychodzili panowie i: <span style="font-style: italic;">– Czy tu mieszkał pułkownik taki? – Podobno na froncie zginął, nie wiadomo. – A jakby wrócił, żeby się zgłosił. </span>Więc ojciec wiedział, jakby się zgłosił, co by go czekało, dlatego… A znowu nie chciał, żeby dużo osób wiedziało. A ja może miałem taką naturę, że jak mi ktoś coś powiedział –<span style="font-style: italic;"> </span>Nie mów, to nie mówiłem. Czasami za to baty dostawałem, ale raczej starałem się nie mówić.
    </section>
    <section>
        <time>1097</time>Jeżeli ktoś powiedział <span style="font-style: italic;">– Nie mów</span>, to nie mów, więc… <span style="font-style: italic;">To komu mam powiedzieć, że żyjesz? – No oczywiście mamie, w domu wszystkim, ale innym nie. </span>No i ojciec pracował w Organizacji Orła Białego, też mam wspomnienia o ojcu w książce. Później, jak państwo wiecie, z Londynu – ZWZ. Pierwszy to był Orzeł Biały, potem ZWZ i zaczęło się tworzyć AK – to z relacji innych opowiadam, nie z własnego… Bo ja wtedy jeszcze się nie orientowałem w tych rzeczach. Ojciec jako piłsudczyk… To też nie każdy wie… Była walka na górze: piłsudczycy i ta inna strona z Sikorskim, który był przeciwko Piłsudskiemu. No i przykro powiedzieć, ale doszło do tego, że tych legionistów, piłsudczyków, nie chciano do AK.
    </section>
    <section>
        <time>1169</time>W związku z tym ojciec założył jak gdyby ciąg dalszy Strzelca Polskiego, organizacji. I to pod nazwą Strzelec Polski było, a ojciec został komendantem rejonu wojskowego na Warszawę. To był taki jakby cały rząd cywilny z tej strony, no bo ojciec trochę socjalizował, wiadomo, piłsudczyki… No i tak ojciec tam prowadził działalność wojskową. Bardzo ojca lubili ci młodzi oficerowie, z którymi miał ojciec do czynienia. No to koło siebie gromadę tych młodych oficerów zebrał, no i tworzyli zręby wojskowe w Warszawie, równolegle do AK. No ale niestety, tak jak wiecie państwo, są różni ludzie na świecie, w Polsce też. Ojciec mieszkał na Mokotowie ze swoim adiutantem, kapitanem… W tej chwili nazwisko mi wypadło, ale sobie przypomnę… I przed Powstaniem była wsypa, ktoś wsypał…
    </section>
    <section>
        <time>1263</time>Tak potocznie się mówiło „wsypa”, znaczy konfident jakiś zdradził, gdzie ojciec ma kwaterę. Niemcy otoczyli, była taka willa jednorodzinna, tylko oni mieszkali. No i zaczęła się bitwa, ojciec i ten jego kapitan nie chcieli się poddać, bronili się, broń mieli i historyk w historii Orła Białego pisze, że śmierć ojca jest właściwie niewyjaśniona do końca. Są dwie wersje – że w czasie tej potyczki zginęli obydwaj, druga wersja mówi, że odebrali sobie życie, obydwaj. Ostatnie naboje dla siebie, bo dużo wiedzieli o tej całej siatce. No i bali się, że jakby ich złapali, mogliby nie wytrzymać tego i by powiedzieli. Raczej woleli się zastrzelić… Tak że ja nie wiem właściwie, czy zginął czy nie, ale wtedy ukazała się…
    </section>
    <section>
        <time>1342</time>Ojciec oczywiście nazywał się Ostroróg-Waligórski, takie miał nazwisko w czasie okupacji… W gazecie, tym szmatławcu, bośmy tak to nazywali – Goniec Warszawski, ukazała się notatka, że zlikwidowano bandę, która tam działała w jakiś sposób, no i zginęli, i żeby rodziny tych się zgłosiły po odbiór ciał. Oczywiście wiadomo było, że się zgłosić nie można, więc się nikt nie zgłosił. Ale był taki zakład pogrzebowy właśnie z organizacji, który starał się właśnie takich bezimiennych chować. No i oni się zgłosili, że chcą te zwłoki pochować, a może się na pogrzeb rodzina zgłosi. Niemcy się zgodzili, no i pochowali ojca, na Powązkach leży do dzisiaj, bo nie przenosiłem ojca, pod murem. Oczywiście był NN – nieznany. Teraz przywróciliśmy nazwisko ojca i tego kapitana, bo razem leżą.
    </section>
    <section>
        <time>1431</time>Do niedawna jeszcze na Wszystkich Świętych jeździłem tam zawsze do Warszawy, teraz już trochę zdrowie nie pozwala. <span style="font-weight: bold;">Katarzyna Madoń-Mitzner: A jak się dowiedzieliście o tej śmierci ojca? Z tej gazety?</span> Nie, nie, nie. Dali nam znać. Dali nam znać koledzy i myśmy na jakiś czas wyjechali z Warszawy. Wyjechaliśmy z Warszawy… Taki majątek był Boglewice, pod Warszawą, tam pani Berson, baronowa Berson… Niderlandzka baronowa – jak mówiła… No i tam przebywaliśmy parę miesięcy. Tak jak gdyby pracownicy rolni tam byliśmy w tym majątku. Jak już wszystko się uspokoiło, czas minął, wtedy nam powiedziano… Przyjechał jeden z panów i: <span style="font-style: italic;">– Możecie wracać. </span>
    </section>
    <section>
        <time>1492</time>No i wróciliśmy. No ale ja uczyłem się w szkole elektrycznej, bo trzeba było mieć jakieś dokumenty, a taka szkoła miała dobre dokumenty, bo byli potrzebni… Zresztą Niemcy zakładali, że Polacy to mają mieć tylko podstawowe wykształcenie, jakieś zawodowe i koniec. Brat był dużo starszy, to on raczej nie chciał chodzić do szkoły żadnej. No i tak mijały dnie, miesiące… Oczywiście ja sam siebie tak nazywałem – Pistolet. Bardzo lubiałem wojsko, bardzo… Nawet sobie przypominam taki moment, jak ojciec z tymi młodszymi oficerami był na strzelnicy, i ja zawsze z nim jechałem, bo huk… To mnie bardzo interesowało… No i źle strzelali, ojciec się zdenerwował i, dosłownie teraz powiem, mówi: <span style="font-style: italic;">– To teraz ja wam pokażę, jak taki gówniarz lepiej strzela od was, oficerów.</span>
    </section>
    <section>
        <time>1578</time>No i mówi: <span style="font-style: italic;">– Kładź się i strzelaj.</span> Mnie się ręce zatrzęsły, ja z pistoletu fatalnie, do dzisiaj fatalnie strzelam. Natomiast z długiej broni, z kbks-u, bardzo dobrze strzelałem, i ojciec o tym wiedział. No więc położyłem się i – dwunastki, dziesiątki do tarczy…<span style="font-style: italic;"> – No, popatrzcie się, taki… </span>I oficerowie: <span style="font-style: italic;">– Oj tak…</span>, itd. No to ja chodziłem, pierś wypięta, podrosłem parę centymetrów z tego. No i taka właśnie chęć do tego wojska była. A nasz dom to taka była oaza na Czerniakowie, 11 klatek miał dom, więc olbrzymi na te czasy, trzypiętrowy. Taka enklawa, no trudno powiedzieć, inteligencji… W każdym razie oficerowie, urzędnicy państwowi tam mieszkali. Część była w poborze i tak dalej, tak że za okupacji myśmy wiedzieli, kto był oficerem, kto miał broń w domu. No i tę broń na pewno wyrzucili, no bo się każdy bał.
    </section>
    <section>
        <time>1659</time>No i my wywiad robiliśmy, taka grupa była nas, parę takich dorosłych chłopaków po 15 lat, i szperaliśmy. Na każdej klatce schodowej, na każdym półpiętrze stały skrzynie z piaskiem, sprzed 1939 roku, że jakby bomba zapalająca… Żeby gasić piaskiem. Więc pierwsze żeśmy sprawdzali te skrzynie. Zrobiliśmy sobie takie pręty metalowe i kłuliśmy piaseczek – jest coś twardego, to rozkopujemy. A to była cegła, różne rzeczy… Ale kłujemy i jest, wyciągamy pistolet w pochwie – to fajno. Do ogródka, bo nasz dom miał ogródek. Był kort tenisowy. Tam też widzieliśmy, że ktoś wieczorem coś tam chodził po ciemku?/po działkach? (1; 00:28:38). To sprawdzaliśmy. Świeże kopanie, tośmy odkopywali. Amunicja, pistolet, jakieś tam zabytkowe, różne…
    </section>
    <section>
        <time>1731</time>Tośmy na swoje miejsce przenosili, no i zbroiliśmy się, bo uważaliśmy… Żadna organizacja! Tylko my jesteśmy organizacją i my będziemy walczyć. Ale doszło do tego… Wybucha Powstanie… My jesteśmy dumni, mamy broń. A jeszcze taki moment powiem… Klasztor nazaretanek był i tam Węgrzy stacjonowali, i jeden z Węgrów kolegę mojego zaczepił. Po słowacku, po polsku coś mówi, że ubranie cywilne, żeby mu dać, to on za to da skrzynkę konserw. Więc uciecha! Ja nie mogłem dać, bo ojciec całe życie chodził w mundurze, nie miał nic cywilnego. No ale koledzy mieli, do woreczka ubranko, umówili się i poszli tam pod tego Węgra…
    </section>
    <section>
        <time>1800</time>Więc on wziął to ubranie i woreczek drugi dał ze skrzynką. Więc przynieśli, mieliśmy swoje miejsce w piwnicy, elegancką, taką melinę. Tam otwieramy – konserwy, jaka fajna rzecz. Otwieramy ten worek… Mnie się już nie spodobało, bo ta skrzynka nie wyglądała na jedzenie, a raczej na coś innego, z dwoma uszkami z boku. Otwieramy, a tam skrzynka z granatami. Więc trochę konsternacja, bo kolega powiedział, że ma skrzynkę z konserwami, a teraz jak powiedzieć… To wyrzucą go z domu ze strachu, że to te granaty są. Od razu żeśmy schowali i ciupasem ten sam kolega z powrotem do tego Węgra, że jak chce jeszcze ubrania, to mu damy, ale chcemy takie same konserwy. No i się nie udało, bo za trzecim razem inny Węgier, jak się zbliżali do tego, tylko ręką kiwał, żeby nie iść. Okazuje się, że biednego tego Węgra złapano, jak chciał uciec, po prostu przebrać się… I tam znaleźli to cywilne ubranie i prawdopodobnie go zastrzelili.
    </section>
    <section>
        <time>1886</time>Ale myśmy mieli skrzynkę granatów. I, proszę sobie wyobrazić, jest pierwszy dzień Powstania, wybuch, a nasz blok… To był duży blok, parterowe mieszkania miały żelazne żaluzje. I oddział, drużyna może, niecały pluton, jako kwaterę tam dostali. Punkt obronny, no bo zamykało się okna i właściwie się nikt nie mógł dostać, i to było dobre miejsce. No i przyszli ci powstańcy, przed wejściem, tam na podwórku, taką odprawę robi porucznik. Ja się patrzę, a ten porucznik przychodził do nas do mieszkania. Więc taki zadowolony lecę i: <span style="font-style: italic;">–</span> Panie poruczniku! A on mówi: <span style="font-style: italic;">– Rany boskie</span>! Rzeczywiście… I, tak to było dawniej: –<span style="font-style: italic;"> A pani pułkownikowa jest? – Jest na górze. – To muszę się iść zameldować</span> – tak było przed wojną.
    </section>
    <section>
        <time>1958</time>Poszedł się zameldować mamie, że obejmuje tu dowództwo placówki. No to ja, jak mam znajomego tego, to do chłopaków cyk… Zbiórka nasza wtedy z całym uzbrojeniem. No to, co powiem, to jest takie może śmieszne, może tragiczne – okazało się, żeśmy mieli więcej broni niż ten oddział akowców… No i wtedy to się pierwszy raz w życiu popłakałem jak bóbr, bo ten porucznik elegancko: – W dwuszeregu zbiórka! Do nas podszedł, zasalutował i rozkazuje: – Oddać broń moim żołnierzom. <span style="font-style: italic;">To są żołnierze wyszkoleni i im większy pożytek będzie z tej broni, niż wy będziecie mieli. </span>Wszyscy żeśmy się poryczeli, no bo jak by inaczej? Bo nam zabrali… Myśmy chcieli, a tu nic… No ale musieliśmy oddać.
    </section>
    <section>
        <time>2034</time>Tylko ja miałem taki pistolecik nieduży w kieszeni i go nie oddałem… No nie spełniłem rozkazu. Później udawałem, że zapomniałem. No i zaczęły się też te okrutne dnie, bombardowania. Oczywiście wtedy na Czerniakowie te oddziały akowskie zajęły przyczółki mostowe… W ogóle w czasie Powstania pierwsze to było zajęcie przyczółków mostowych, żeby z Pragi… Tam już stały oddziały radzieckie, żeby mogły wkroczyć do Warszawy. Budowa barykad… Też powiem, jak to jest w tych latach… robić barykadę z ławek z własnej szkoły – coś wspaniałego. Wpadliśmy do szkoły, okno się nie otwierało, tylko ławkę hop, hop i razem z framugami na ulicę. Zbudowaliśmy piękną barykadę prawie pod piętro z ławek szkolnych, drewnianych. Przyjechał czołg, stanął sobie tak paręset metrów dalej, dwa razy strzelił i po naszej barykadzie.
    </section>
    <section>
        <time>2119</time>Spaliło się, rozleciało, to przecież nie było… Druga barykada – między Podchorążych a Czerniakowską – to już robili fachowcy, saperzy, ja też się dołożyłem, bo gdzie bym się nie… Wszędzie się znalazłem. Jak nie potrzeba, to ja tam byłem, strasznie budowałem. No ale też oddział był, który nie znał okolicy, był ze Śródmieścia. Akowcy mieszkali w Śródmieściu, a zbiórkę mieli tam. No i trzeba było posterunki rozstawiać… No więc przewodnika. Oczywiście ja pierwszy na przewodnika. To była Czerniakowska, taki rząd domów, łąki, Wisła... I trzeba było pod stronę niemiecką, pod Książęcą podchodzić i tam czujki wystawić, żeby Niemcy nie okrążyli tej barykady. I ja ich tam tak podprowadzałem, bardzo dumny z tego, że takie funkcje robię.
    </section>
    <section>
        <time>2194</time>Później następne, to tam parę meldunków, a największe… Bo ja mówię, że moja działalność to jest taka maluteńka… A największa to była produkcja butelek zapalających, to się obecnie nazywa koktajl Mołotowa. To polegało na tym, że się do butelki lało kwas, ja nie pamiętam, czy azotowy czy solny. Na to benzynę, tylko powolutku, żeby się nie mieszała. Oklejało się tę butelkę taką taśmą papierzaną, która była nasączona, posypywana jakimś proszkiem chemicznym i teraz… I butelkę się korkowało. Przy rzuceniu kwas się mieszał z tą benzyną, butelka się rozbijała, wylewało się na ten papier z tym środkiem – wybuch i paliło się.
    </section>
    <section>
        <time>2261</time>To bardzo ciekawa była robota, parę razy się nam zapalało to. No, jak taki smyk, to było ekscytujące zajęcie… Tylko przypominam sobie, bo tak mówią: T<span style="font-style: italic;">en bohater, tamten bohater... </span>A to trudno określić kogoś bohaterem… Ale tak sobie przypominam, był chłopak, dla mnie to już było dziecko zupełnie, bo miał chyba z 10 lat, no i błagał szefa tej produkcji, żeby mu dawał z trzy butelki tego. <span style="font-style: italic;">– Po co ci? – A to później powiem. </span>No bali mu się dać, ale tak męczył, że mu dali te trzy butelki i on poszedł, nie było go. Za parę dni przychodzi taki zadowolony i: <span style="font-style: italic;">– Panie poruczniku, jeszcze trzy butelki. – A coś z tamtymi zrobił? – A nie powiem. </span>Ale dostali wiadomość, że ten chłopaczek szedł na stronę niemiecką, wychodził w ruinach na drugie, trzecie piętro, siedział i czekał. Przejeżdżał samochód albo transporter, butelki zapalał, uciekał i wracał. I ja mówię, to był właśnie bohater. To był bohater.
    </section>
    <section>
        <time>2346</time>Wiadomo, tak jak ja, myśmy sobie nie zdawali sprawy, co nas może czekać. No ale on chciał i robił, nikt mu nie kazał. Ale przyszedł taki moment, jak państwo wiecie, był desant, bo już przez mosty nie można przejść… Tych żołnierzy z drugiej armii… Właściwie na Czerniakowie desantują się… Oczywiście to się nie bardzo udało, zdziesiątkowali ich. Zaczęło się w Czerniakowie już niedobrze, od Mokotowa przyszli, od Wilanowa też Niemcy... No i było powiedziane, żeby się zwijać – jak to się tak mówiło. I mieliśmy ochotę do lasu przez Wilanów, Powsin, tam gdzieś do lasu uciec… No i trafiliśmy na Hermann Göring Dywizję, która została ściągnięta na stłumienie Powstania. Tam nas złapali.
    </section>
    <section>
        <time>2413</time>Każda taka dywizja oprócz żandarmerii jeszcze miała Gestapo i przekazali nas gestapowcom. Tak nas trzymali przy drodze. Drogą pędzono ludzi z Warszawy z tłumokami, z tym wszystkim. Tak zatrzymywali tych ludzi… A taka grupa to może było 15 osób, nie pamiętam, ja też byłem tam smarkacz najmłodszy… I ten, który nas pilnował mówi: <span style="font-style: italic;">– O, przez tych bandytów wy cierpicie.</span> Ale oni wieczorkiem… Gest taki… Znane. Nie wiedzieliśmy, co będzie. I któregoś… W momencie… Część tych żołnierzy, którzy nas pilnowali, odeszła widocznie na posiłek, a zostało ich chyba trzech. I wtedy ci starsi na tych żołnierzy, wywalili ich między ludzi. Ja też nie czekałem, tylko między ludzi. I ja zawsze mówię, że jak jest źle, bardzo źle, to Polacy są bardzo solidni… bardzo solidarni. Mnie od razu jakaś pani taki tobół z pierzyną na głowę, kolega tylko biedny, on był ranny w głowę, miał bandaż, no więc zerwał ten bandaż, ale okazało się, że jak zerwał, to krew zaczęła iść, ale mu kapelusz wsadzili na tę głowę.
    </section>
    <section>
        <time>2518</time>No ale ruch się zrobił, od razu Niemcy: <span style="font-style: italic;">– Stop! </span>Zatrzymali ten odcinek i – jak u Niemców – porządek: było nas tylu, to musi nas być tylu oddanych. Nawet taki ten jeden z żołnierzy, nie esesman, który eskortował ludność, nie chciał się zgodzić, ale esesmani mieli dużo większą władzę. No i wybierali młodych, pierwszego tego kolegę do rowu i go tam zastrzelili, od razu. Ja znowu miałem pecha, bo mnie też pokazali i wyciągli stamtąd. Tak… Żeby ten esesman miał tyle osób, wiele powinien mieć. No i stamtąd przez Pruszków do obozu. To była taka grupa 400 osób, znowu ja najmłodszy w tej grupie. Nie chcę mówić o tym transporcie… <span style="font-weight: bold;">Proszę mówić, proszę opowiedzieć…</span> …z Warszawy do obozu, no ale powiem to.
    </section>
    <section>
        <time>2597</time>Do bydlęcych wozów, wagonów nas wpędzono. Tak było, że jak część chciała siedzieć, to reszta musiała stać, no bo nie było miejsca. Te wagony to były przedwojenne oczywiście, każdy miał taką budkę konwojencką. Nie wiem, jak to się nazywało. I w takiej budce w każdym wagonie siedział Niemiec. No ale już wszyscy się dowiedzieli, już w Pruszkowie wiedzieli, że nie jedziemy do obozu jenieckiego, tylko do obozu koncentracyjnego. A przecież w Warszawie wszyscy wiedzieliśmy o obozach! I zaczęli próbować wydostać się z tego wagonu. No jak? Z boku nie da rady, bo ten będzie strzelać, tylko podłogą… A jak pociąg zwolni, to wtedy ucieknę. Więc zaczęto, ktoś tam widocznie miał scyzoryk jakiś, nóż, piłować te deski. Jedną deskę wypiłowano, okazuje się, że ten wagon był obity blachą. Nie dało się. Nie dostaliśmy żadnego posiłku, nic. Ani wody, ani posiłku. Pierwszy posiłek, pierwszą wodę przed Wiedniem dostaliśmy.
    </section>
    <section>
        <time>2691</time>Zatrzymał się transport, otworzyły się drzwi, ja tak z brzegu siedziałem… Niemiec: –<span style="font-style: italic;"> Ten, ten, czterech wysiadać</span>. To musieliśmy wysiąść i prowadzi nas. Okazało się, do kantyny niemieckiej, żołnierskiej i tam kawę mieliśmy pobrać i do wagonu. Tych czterech miało nosić do wszystkich kawę. Więc jak przyprowadzili nas tam, to było zainteresowanie: <span style="font-style: italic;">–</span> Co to za ludzie? Ci żołnierze, pamiętam, w białych kitlach, w furażerkach. Więc ten, który nas tam… mówi: <span style="font-style: italic;">– Te bandyci z Warszawy.</span> No i lali nam tam kawę, a jeden coś tam na patelni smażył, ten Niemiec, i tak do mnie głową: zbliż się. Ja tak stanąłem koło niego, on się tak rozglądnął i z tej patelni – ciach. I do kieszeni mi.
    </section>
    <section>
        <time>2768</time>Parzy mnie, jak nie wiem co, myślę: – Ale wynalazł sobie zabawę, żeby mnie parzyło. Boję się sięgnąć do tej kieszeni, dopiero jak przyszedłem do wagonu, wsadzam… A on kotlety smażył. I te smażone kotlety wsadził mi do kieszeni, żebym zjadł coś. Też człowiek, prawda? Oczywiście tak było przyjęte, że kto co miał w wagonie, to musiał się dzielić. Nie było tak, żeby jeden zjadł. Musiał… Więc chociaż po kęsiku każdy dostał. No ale jedziemy, nie wiemy gdzie. A jeszcze przedtem zatrzymaliśmy się, taki ruch się zrobił: <span style="font-style: italic;">– Rany boskie, Oświęcim. Ja</span>kiś napis przeczytali, to jeszcze przed tym wypadkiem przed Wiedniem, ale pociąg się zatrzymał i ruszył. No to wszyscy odetchnęli. Później od Wiednia jedziemy, nie wiedzieliśmy gdzie, przyjeżdżamy, stacja Mauthausen. Starsi wiedzieli, że to obóz. Wiadomo, wysiadanie z wagonów było dosyć nagłe, bo wyrzucali z wagonu. Dużo już tam było tak słabych, bo to nie jedliśmy, nie piliśmy… To się przewracali, no to ich tratowano. Ustawiono nas w piątki, bo taki już był zwyczaj, no i drogą popędzono nas do Mauthausen – piękna miejscowość nad Dunajem.
    </section>
    <section>
        <time>2875</time>Tam kwarantanna. Niemcy bali się różnych zarazków, więc urządzali kwarantannę. To trwało różnie, przeważnie 10–15dni. Wtedy w barakach byliśmy wydzieleni, nie mieliśmy żadnej styczności z resztą więźniów, tylko w tych barakach byliśmy osobno trzymani. Ja tu mam taką grafikę właśnie… Leżeliśmy, nie było prycz, nic, tylko podłoga i sienniki rozłożone na podłodze. I leżało się tak jak sardynki: głowa, drugi kolega miał nogi, ten miał głowę, tamten nogi i takie tam przekładanie. Tak że jak się trzeba było przewrócić na drugi bok, to cały rząd się musiał przewrócić, jeden się nie dał rady przewrócić. O wyjściu stamtąd nie było mowy.
    </section>
    <section>
        <time>2939</time>A kwarantanna między innymi polegała na tym też, że uczono nas, jak mamy się zachowywać w obozie. Apel, blok… To jest około 400 osób w bloku, piątkami ustawione według wzrostu. Jednocześnie musiał, jak Raportführer szedł, zdjąć czapkę i uderzyć w udo. I proszę sobie wyobrazić 400 osób w różnym wieku, w różnej sprawności fizycznej, żeby to zrobili jednakowo. No nie było takiej możliwości, zawsze ktoś inaczej. To wtedy była gimnastyka. Na czym polegała gimnastyka? To była taka zaprawa do życia obozowego. (Kazano kucnąć, wyciągnąć ręce przed siebie i żabkę robić, znaczy skakać z wyciągniętymi rękoma. No, takie pierwsze dwie–trzy minuty to było nawet wesoło, bo się przewracali i tak dalej, jeden drugiego trącił. Ale jak się tak skacze 15 minut, to już się nie ma zupełnie siły ani w nogach, ani w rękach. A jak kto się przewracał, no to kopniakami go stawiano znowu…
    </section>
    <section>
        <time>3036</time>Aż się przestali bawić, no to wtedy się szło z powrotem do baraku. Drugi system gimnastyki to Niemcy nazywali „rolowanie”. Trzeba się było położyć na ziemi i tak się przewracać, oczywiście błoto nie błoto, to nie przeszkadzało, a później się śmiali, że tak żeśmy wyglądali… I szliśmy do kąpieli. To polegało na tym, że szlauchem w ubraniach nas myli, żebyśmy byli czyści. A ubranie się suszyło w nocy, wtedy pozwalali spać w ubraniu, żeby sobie wysuszyć, bo tak to musiało się rozebrać. Po tej kwarantannie okazało się, taka grupa 400 osób… Wybrali tych, którzy walczyli w Powstaniu. Ja tylko miałem udział w Powstaniu, ale z Warszawy…
    </section>
    <section>
        <time>3099</time>No i oczywiście jako bandyci, bo tak nas nazywano, zostaliśmy skazani na pobyt w filii obozu Mauthausen. Ta filia się nazywała Melk, to było już w górach. I tam robiliśmy sztolnię, tunele kuliśmy w skale, bo w tych tunelach później robiono fabrykę części samolotów i do V1. Tak żeśmy drążyli tunele, a te wydrążone już betonowali, stawiali tokarki, praca szła… No, było bardzo trudno tam. Proszę sobie wyobrazić, słaby chłopak, nigdy nic nie robił, a tu kuć w skale... I jak ja bym tam dłużej został w tej pracy, tobym nie wytrzymał. Ale w tym czasie rozbudowywali obóz, bo coraz więcej więźniów do obozów skazywali, no i trzeba było budować nowe baraki.
    </section>
    <section>
        <time>3172</time>W obozie się musiało pracować i nie można sobie było zmienić tak, jak się chciało, pracę, tylko znowu miałem albo szczęście, albo pecha, że ten kierownik budowy na mnie palcem… i mnie wykreślili z tej pracy w sztolniach. I do pracy w budowie nowych fundamentów pod baraki. Zdawało mi się, że to wspaniała będzie robota, bystrzejsza w każdym razie, ale ten kierownik placu budowy to był cywilny pracownik, nie był ani esesman, ani ten… Austriak, jakiś majster. On bił… Zresztą bicie w obozie było na porządku dziennym. Tylko miał jeszcze taki zwyczaj – od czasu do czasu wybierał sobie więźnia i bił go do utraty przytomności, a jak już zbił tego więźnia, to szedł pić wódkę z tymi esesmanami, a reszta mogła udawać, że robi.
    </section>
    <section>
        <time>3243</time>To była chwila wytchnienia, bo u niego się robiło wszystko biegiem. Ja nosiłem worki z cementem, to były takie 25 kilo czy 20, już nie pamiętam. Z pociągu kładli na plecy i biegiem do miejsca, do betoniarki, biegiem. Długo też bym tam tak nie popracował. Więc ta każda chwila wytchnienia to było szczęście. No ale któregoś dnia mnie sobie wybrał na ofiarę, stłukł mnie… Tylko połamał łopatę na mnie, uszkodził mi prawą nogę… Oczywiście chcę jeszcze powiedzieć, jaki jest człowiek, jak się zachowuje w pewnych momentach życia. Myśmy de facto czekali, żeby kogoś z kolegów rano zbił, bo wtedy cały dzień się nie pracowało. Czekaliśmy, proszę sobie wyobrazić! On kolegę bił, a myśmy po prostu chcieli, żeby kogoś zbił, żeby odpocząć. No ale na mnie to trafiło, stłukł mnie, a był tak litościwy, że jak wracaliśmy do obozu…
    </section>
    <section>
        <time>3330</time>No strasznie mnie potłukł, to mnie nieśli koledzy na tragach. Tragi to takie z desek zbite… Czterech na ramionach mnie nieśli, bo jak mnie przenosili przez bramę, to tłumaczył, że tak pracowałem pilnie, że się zmęczyłem, że mnie przynoszą do obozu. No takie sobie różne żarty Niemcy robili, według nich. I wtedy zaczęły się już kłopoty ze mną. Zaczęły się kłopoty, bo noga spuchła, zaczęła czernieć, tam się różne bakterie dostały, flegmony nie flegmony. To są takie różne obozowe historie, bo to brud, wszy przecież… No i nie mogłem chodzić, a do pracy musiałem iść. Zdawałem sobie sprawę, że jak nie pójdę do roboty, to mnie zatłuką.
    </section>
    <section>
        <time>3389</time>Jak pójdę do roboty, to mnie też zatłuką, bo nie będę robił. No ale w obozie tam u nas był szpital. Szefem był felczer, esesman… No i zaczęły się problemy, bo noga spuchła, sczerniała. Nie mogłem chodzić, a do pracy bałem się iść, bo bym nie mógł pracować. Wtedy byłoby nieszczęście, boby mnie mogli zatłuc. Do szpitala koledzy się bali iść, powiem dlaczego. Szpitalem rządził felczer, esesman, i jego zadanie właściwie… On bardzo lubiał operować. Ale operacje się przeważnie nie udawały, no bo się nie znał na tym. Natomiast leczeniem zajmowali się więźniowie, lekarze różnych specjalności.
    </section>
    <section>
        <time>3459</time>A on miał taką przyjemną funkcję, bo wybierał z baraku więźniów, którzy się nie nadawali do roboty, i wiadomo było, że nie wrócą do pracy. To on tak chodził i paluszkiem pokazywał: <span style="font-style: italic;">– Tego</span> – esesmani brali. – <span style="font-style: italic;">Tego. </span>No i ci więźniowie, których wskazał palcem, szli do komory gazowej. Mordowali… Dlatego się koledzy tam bali iść. No, ja nie miałem wyjścia. Ale żeby iść do szpitala, to musiał wyrazić zgodę mój blokowy, bo Niemcy mieli ordnung, porządek. Jeżeli ktoś z bloku wychodził, to – jak mówili – albo do komina, to wtedy też go skreślali. A jak szedł na inny blok, to tu go wykreślali, a zapisywali tam. Tak że on musiał mi pozwolić pójść, a to od niego zależało. Więc zgłosiłem się. <span style="font-style: italic;">– No to pokaż nogę. </span>Pokazałem nogę. Brzydko powiedział i: –<span style="font-style: italic;"> A, dam ci kartkę.</span> I chcę państwu powiedzieć, że tego blokowego... Myśmy mówili, że jest porządny chłop, że jest fajny chłop.
    </section>
    <section>
        <time>3547</time>On bił, bił prawie codziennie. Tylko wszyscy więźniowie wiedzieli, że jak on zaczyna bić, to po paru uderzeniach trzeba było się gwałtownie przewrócić, to on wtedy pokazywał muskuły i mówił: – Ja mam taki cios, że nikt się na nogach nie utrzyma. Kopnął więźnia i szedł se do swojego pokoju, bo każdy blokowy miał osobny pokój w bloku, a więzień się zbierał i już go więcej nie bił. Natomiast blokowy w sąsiednim bloku... To był bandyta, morderca, bo on bił… I właśnie u niego nie wolno się było przewrócić. Trzeba było usilnie się trzymać, obojętnie, w jaki sposób, przewracać się na łóżko, byle nie na podłogę, bo jak się więzień przewrócił na podłogę, to on kładł go na wznak… Bardzo się lubiał huśtać i mówił, że sobie robi huśtawkę... Na czym to polegało? Jeżeli przewrócił więźnia na wznak, brał miotłę, kładł mu na szyję, stawał na tym stylisku miotły i się huśtał. Oczywiście przerywał kręgi i mordował... To nasz był porządny! No i dał mi tę karteczkę i ja z tą karteczką musiałem się zgłosić na blok szpitalny. Tam siedział ten esesman, ale przyznam się szczerze, że chyba go nie widziałem… Nie pamiętam, żeby był trzeźwy…
    </section>
    <section>
        <time>3668</time>Nie pamiętam. On może pił też dlatego, że taką funkcję spełniał. Nie wiem. Albo pił, bo był alkoholikiem. No i tak się na mnie popatrzył takim wzroczkiem: co jest. I ci lekarze więźniowie, bo oni to tylko robili… Zresztą tam żadnych lekarstw oprócz aspiryny nie było. A jeszcze ta aspiryna była różna. Zakłady farmaceutyczne przysyłały… Po prostu eksperymentowali na więźniach: takie dawki, takie i tak dalej… A poza tym lekarstw nie było. No i: <span style="font-style: italic;">– Pokazać! </span>Musiałem spodnie zdjąć, zobaczył nogę. <span style="font-style: italic;">– Operacja. Przyjmujemy.</span> No to musiałem się ubrać, wrócić na blok, żeby zameldować, że mnie przyjmują w szpitalu. Przyszedłem do blokowego z karteczką już ze szpitala, że jestem przyjęty. Blokowy tam siedział z tymi swoimi pomocnikami i mówi:<span style="font-style: italic;"> – O, to ci się udało, bo jakby cię nie przyjęli, to się wymigujesz z pracy i byśmy sobie porozmawiali. A tak, to myśmy ci nawet kolację zostawili. </span>Ja sobie myślę: – To chyba chory, kolację mi zostawił? No i bierze tego pomocnika, sztubentyści się tak nazywali, pomocnicy...
    </section>
    <section>
        <time>3773</time>Tam mu do ucha coś powiedział, ten się uśmiechnął i poleciał. No ja na baczność stoję, bo to tylko na baczność można było stać. Przylatuje, kubek, już nie miskę, tylko kubek ma, no i mówi: <span style="font-style: italic;">– Pij. </span>Więc biorę ten kubek, patrzę się, tak wygląda, że to woda. Próbuję – zimna woda. No i wrzask: – Pij! No więc musiałem wypić i jak wypiłem ten kubek cały, to rechotali z uciechy, że mnie zrobili kawał. Ja się nastawiłem na kolację, a dostałem zimną wodę. Tak się zabawiali. No ale już mi było wszystko jedno, wypiłem, dostałem tam pożegnanie odpowiednie i poszedłem do baraku, esesmana już nie było. Miałem szczęście, bo mnie przyjmował więzień, później się dowiedziałem oczywiście – Francuz, chirurg. Więc od razu mnie… <span style="font-style: italic;">– Robimy operację, na nic nie czekamy, bo masz ropę w nodze i ta ropa idzie wzdłuż kości, no i groziłaby amputacja. </span>A amputacja w tych warunkach to jest śmierć. Jak wyglądała operacja? Posadzono mnie, tak jak teraz siedzę, na krześle, noga na nogę, dwóch więźniów wykręciło mi ręce i trzymało mnie z tyłu. Ten lekarz kazał mi otworzyć usta. Ja sobie myślę: – Tu mam nogę, a on mi usta każe otwierać. A później się dowiedziałem, że to mi aplikował środek usypiający...
    </section>
    <section>
        <time>3894</time>Mianowicie, wziął kawałek deski, drewna, już nie pamiętam co, włożył mi do ust i kazał z całej siły zacisnąć zęby na tym drewnie. Ja myślałem, że znowu sobie robią ze mną jakieś drwiny... I mam z całej siły zacisnąć. I wtedy ciął mi nogę. Oczywiście znieczulenia żadnego, ropa aż chlusła, coś wstrętnego… Wyjęli mi ten patyk i wtedy mi ten jeden z więźniów mówi: <span style="font-style: italic;">– On cię bronił, żebyś sobie nie odgryzł języka ani warg z bólu, boś ściskał to drzewo i tym cię chronił.</span> Za co mu później podziękowałem. Oczywiście szycie rany – żadne. Nie było nici. Bandaż był papierzany, więc nim dowlokłem się do pryczy, to już bandaża nie było na nodze. I ten więzień, który przychodził, to nie spał na pryczy, tylko pod pryczą. Dopiero jak więzień zmarł, to szedł na pryczę. No więc ja pod tę pryczę… Wtedy się dostawało tylko koc i poduszkę, więcej nic nie było… Zresztą tak wyglądało w obozie, że na pryczy był siennik, taka mierzwa była, koc i poduszka, i to było wszystko. Rano przyszedł ten esesman. Zastanowił się i mówi: <span style="font-style: italic;">– Tu był taki młody chłopak wczoraj, operacja. </span>
    </section>
    <section>
        <time>4009</time>I tu mi uratowali też życie lekarze… Ten Francuz z dużą odwagą powiedział: <span style="font-style: italic;">– Panie profesorze</span> – tak go tytułowali, żeby mu rangę podnieść <span style="font-style: italic;">– przecież pan wczoraj robił operację, wspaniale się udała. </span>On tak stał, stał… –<span style="font-style: italic;"> Pokazać!</span> Wyciągi mnie spod tego łóżka, popatrzył i dosłownie (bo mnie później to mówili): <span style="font-style: italic;">– No, widać, że fachowa ręka to robiła. </span>To tak wyszło… Później „profesor” się cieszył, że go esesman pochwalił. I tak wmówili w niego i ten… To nie człowiek... No ale uwierzył, że mnie robił. I tak sobie w tym szpitaliku, nieleczony, bo nie było nic… Oczywiście, jeżeli chodzi o wszy, to nie będę mówił, bo… Później mi lekarze mówili, że dlatego zakażenia nie dostałem, że wszy się zadomowiły w ranie i te wszystkie obumarłe tkanki one zjadały i czyściły… Ja nie wiem, czy to jest prawda, ale podobno one mi uratowały tę nogę. I tak leżałem. Doszło do tego, że aż na trzecie piętro pryczy, bo w tym baraku były trzypiętrowe prycze, tam się już wreszcie znalazłem. Przy oknie ta prycza była.
    </section>
    <section>
        <time>4117</time>Najlepsze było trzecie piętro, bo było ciepło. Baraki przecież nie ogrzewali, tak że te… po prostu trzeba powiedzieć, te smrody, wszystkie ciepłe szły do góry i tam było ciepło. W szpitalu dostawaliśmy dużo mniej jedzenia, bośmy nie pracowali. Szkoda było jedzenia dawać człowiekowi, który nie pracuje. Tak że coraz było gorzej... A z tego jedzenia, które myśmy otrzymywali, jeszcze jak nie byliśmy chorzy, tylko byliśmy na barakach, to dostawaliśmy rano pół litra kawy zbożowej i kawałeczek chleba, to taki… Z takiego sześćdziesięcio… wojskowego… z bloczku chleba to taka pięteczka, kawałeczek. Na obiad litr zupy jarzynowej, tam było wszystko, tylko mało ziemniaków. Na kolację znowu pół litra kawy i – jak dobrze się pracowało – to kawałeczek kiełbaski. Tak że obecnie – jak mówiliśmy o tych jedzeniach – to wyliczono, że to wynosiło od 1200 do 1400 kalorii. A państwo wiecie, że przy ciężkiej pracy, a w obozie była ciężka praca, to trzeba ponad 2000 kalorii, żeby żyć. Myśmy się sami zjadali... Przez cały czas byliśmy potwornie głodni.
    </section>
    <section>
        <time>4229</time>Też wrócę jeszcze wcześniej, jak pracowałem... Taki starszy pan, okazało się Polak, profesor biologii, on mnie nauczył, co ja mam jeść, jaką trawę mogę zjeść, jaki liść mogę zjeść, jaką gałązkę ogryźć, żeby zapełnić żołądek. On mi mówił: <span style="font-style: italic;">– Z tego nie ma żadnego pożytku, ale nie będziesz taki głodny, bo żołądek jest zapełniony.</span> To był pierwszy właściwie, który mi ratował życie. Aż trudno sobie wyobrazić, że człowiek robił konkurencję kozie, krowie, królikowi. I to była straszna radość, jak mógł to wreszcie znaleźć taką roślinę i zjeść. Był taki czas, jak chodziłem do pracy, była obok cukrownia i wozili buraki cukrowe. Ja do dzisiaj pamiętam smak buraka cukrowego. To było coś wspaniałego, bo jak spadł burak, a myśmy szli, to była jeszcze sztuka ten burak podnieść. Bywało tak, że kilometrami się go kopało, ale musiał człowiek tak kopać, żeby sąsiadowi nie kopnąć, bo on wtedy go zabrał. Tylko go tak przesuwać i jak esesmana nie było, wtedy schylić się, porwać, pod bluzę i jeść. To było coś wspaniałego. To był rarytas. To niech się trufle schowają, mimo że mówią Francuzi, że to najlepszy smak ma. No ale tak było.
    </section>
    <section>
        <time>4342</time>To teraz proszę sobie wyobrazić, żeśmy jeszcze mniej jedzenia dostawali w tym szpitalu, więc człowiek opadał z siły. No i doszło wreszcie do tego, że ja w zasadzie, tam leżąc na tym piętrze, już się w ogóle ruszać nie mogłem… A jeszcze chcę dopowiedzieć, jak mnie tamci starsi więźniowie też uratowali życie. Wiedzieli, kiedy esesman przychodzi na selekcję, wtedy ja na tym trzecim piętrze miałem się położyć na płask. Te sienniki były… Tak że rozgarniali mi na boki, żeby była dziura, mnie kładli i zakrywali kocem, zaścielali łóżko. Tak że jak on przychodził, popatrzył – puste łóżko. A tam biedny Józek siedział. I tak mu uratowali życie wiele razy. No ale wracam do tego, że już tak było, że jak miskę z kawą, pamiętam, dostałem rano, to nie potrafiłem podnieść jej, tylko tak chłeptałem jak pies z tego... Już nie miałem siły. Dokładnie byłem półżywy. A to był całe szczęście 5 maja 1945 rok. I tak leżąc już w takiej malignie, słyszę strzały, jakiś ruch, huk… Patrzę się przez okno – czołgi jadą, druty kolczaste rozrywają. Nie wiedziałem… Bo Niemcy mieli plan wszystkich więźniów zaprowadzić do tych sztolni i wysadzić, żeby ślady za tego…
    </section>
    <section>
        <time>4462</time>I myślę sobie: może czołgami nas będą rozjeżdżać. Bo umysłowo jeszcze byłem, ale reszta to już nie funkcjonowała. Ale patrzę się, na czołgach są białe gwiazdy. No, białe gwiazdy, już wiedziałem, że to Amerykanie. To myślę sobie: wolność przyszła. To się nie da opowiedzieć to uczucie… To nie jest możliwe powiedzieć, co to znaczy. A za tymi czołgami Amerykanie przysłali karetki pogotowia, bo na terenie obozu stworzyli szpital polowy, wojskowy. I wszystkich z tego baraku do karetek i przewozili. Ale mnie tak było fajnie już tam, na górze, tak przyjemnie… Wywozili, wychodzili, kto mógł, a ja se tak leżałem tam, na górze. Bardzo mi było już fajnie. I prawdopodobnie bym został tam, gdyby nie jeden znowu więzień zaczepił sanitariusza i mówi, że tam na górze taki mały chłopak leżał i nie widział, żeby mnie wynieśli do karetki, bo ja nie chodzę, i musieliby mnie wynieść. To, żeby on poszedł tam zobaczył, czy ja żyję. No więc czterech takich chłopów fest z noszami, on piąty, do baraku, wyszedł tam na trzecie piętro, mówi coś do mnie… Oczywiście nie potrafiłem odpowiedzieć ani się ruszyć nawet.
    </section>
    <section>
        <time>4571</time>Więc on tylko ręką tętno, puls… No było, trochę się tam jeszcze życia kołatało. I tak później sobie uświadomiłem, że on się tak zastanawiał, stał nade mną, tu tych czterech fest chłopów z noszami, a on się tak na mnie patrzył. Wreszcie wziął tak pod kolana… Jedna ręka… Tutaj tak fachowo za rękę i za szyję, druga ręka… I tak na rękach mnie zniósł na dół. I zaniósł mnie do karetki. No i zawieźli mnie do szpitala. Tam oczywiście – czy chciał człowiek czy nie – do wanny. Do dzisiaj też pamiętam, mieli tak jak… Szczotki, ale z takim bardzo długim włosem. Wyszorowali człowieka, z tą raną, ze wszystkim… Nic się nie patrzyli. A później na wagę. No, ważyłem dużo – 36 kilo. Przed wojną miałem psa, wyżła, to prawie tyle ważył. No, my byliśmy... Co nikt nie chciał wierzyć i Amerykanie się na nas patrzyli i też sami nie wierzyli. To była kość pokryta skórą. Zresztą mam tutaj zdjęcia z obozu Dachau, gdzie są te zwłoki, bo z mojego obozu nie mam. No i zaczęło się leczenie, tam znowu byłem jeden z najmłodszych. Zaraz Amerykanie przyszli, masa tych Amerykanów czy z lekarzy, czy z obsługi się przyznawała do jakiegoś pokrewieństwa polskiego.
    </section>
    <section>
        <time>4690</time>No bo większość była Polaków tam. No i zaczęli mnie leczyć oczywiście. Ale tak intensywnie mnie zaczęli leczyć, że przedobrzyli, jak ja to mówię. Bo okazało się, że za wcześnie i za dużo mi dali transfuzji krwi, no i popadłem w tak zwaną śmierć kliniczną. Prawdopodobnie to był powód… Może był inny, nie wiem. To państwo… Bo w książkach opisywali ten przypadek… To jest takie dosyć ciekawe i ja mogę powiedzieć, bardzo przyjemne. Bo ja się zbliżałem, tak mi się zdawało oczywiście, do tunelu, ciemnego, bardzo ciemnego tunelu. Jak się zbliżałem do tego tunelu, to na końcu było białe światełko. A tej drodze towarzyszył dźwięk. To nie była melodia, jakiś dźwięk był, ale bardzo przyjemny. Tak że czym dalej do tego światełka… Czym bardziej się zbliżałem, to było mi coraz lepiej. I jak doszedłem do tego światła – koniec, straciłem w ogóle wszystko, świadomość… No i podobno później się ruch zrobił, bo tam mi mówili: – Mrugnij okiem, odezwij się. Oczywiście mnie się zdawało, że ja mrugam, a to nieprawda. Ale znowu – zastrzyki, ruch…
    </section>
    <section>
        <time>4799</time>Zlecieli się ci lekarze i wyciągli mnie z tego… Wyciągli mnie! Ale jeszcze wrócę do tej transfuzji krwi, bo Amerykanie mają poczucie humoru... Bo to jest odrębna kultura, zupełnie niepodobna do naszej. I jak oni robili ze mną?! Te pierwsze transfuzje krwi, to mi przynosili listy, bo do każdego pojemniczka z krwią był list ofiarodawcy, czyli tego krwiodawcy. Bo to była krew dla żołnierzy na froncie. Więc tam jakaś Mary życzy ci zdrowia i tak dalej, żebyś wrócił do kraju. I tak trzy czy cztery porcje… A chcę powiedzieć, że w sumie dostałem około pięciu litrów krwi. Prawie wymieniona była cała moja krew, co się zdaje niemożliwe, i może dlatego właśnie miałem tę zapaść. I co się okazało? Taki zbieg okoliczności, że kobiecą krew dostawałem. Lekarze po jakimś czasie, oni na pewno szukali, żeby tak dawać, bo sobie żarty robili. Zresztą te listy mi później po drodze oswobodziciele zabrali, bo chciałem to przywieźć do kraju. To wie pani, co robili? Leżę na łóżku, już się czułem dosyć, dosyć, przyleciało ich trzech, do siebie: ?[2; 25:15], cyk mi koc zdejmowali i: <span style="font-style: italic;">– E, jeszcze się nie przemienił.</span> I koc zakrywali. Sprawdzali, czy się nie zamieniłem w kobietę po tej krwi! No takie sobie oni też żarty robili, ale to były zupełnie inne żarty niż Niemcy.
    </section>
    <section>
        <time>4919</time>No i bardzo usilnie dbali o moje zdrowie. Oczywiście nie tylko dla mnie, bo to bym już przesadził, ale dla chorych ze Szwajcarii samolotami sprowadzali lekarstwa, bo kogo mogli, to wywozili, ale jak był taki stan ciężki, no to lekarstwa przywozili i na miejscu stosowali. Tam mam właśnie takie wspomnienia… Pierwsza rzecz to pościel… Człowieka położyli w łóżku, normalna pościel, bielutka, czyściutka, koce wełniane, takie białe. Człowiek nie wiedział, jak się ma zachowywać. Jak piłem kawę czy coś jadłem, no to na to kapło, prawda? To na nosze przenosili, wszystką pościel zmieniali i dopiero mnie z powrotem do łóżka. Musiała być czyściutka. Tośmy wszystko robili, byle nie poplamić łóżka, bo to bolało, no bo człowiek był obolały, a każde przeniesienie nie było przyjemne. To się nie mogli nadziwić: <span style="font-style: italic;">– Leży i czyste pościel ma!</span> A myśmy podkładali różne papiery, byle nie zabrudzić. I tak leżałem. Na każdym łóżku była tablica informacyjna: imię i nazwisko, wiek i tak dalej… I środki, jakie się otrzymuje. A po obiedzie… Bo szok z jedzeniem też był, bo na początku nam nie dawali jeść. Więźniowie się nawet buntowali: <span style="font-style: italic;">– Niemcy nas głodzili i wy nas głodzicie? </span>
    </section>
    <section>
        <time>5032</time>Dopiero nam przedstawiali, jak wyglądają nasze żołądki, że taka malutka grudeczka to był żołądek i każde zjedzenie mogło powodować pęknięcie i śmierć. I zresztą bardzo dużo więźniów zmarło właśnie z tego, że nie przestrzegali jedzenia. A że ja byłem człowiekiem takim – co mi lekarz każe, to robię, do dzisiaj, no to jak mi nie kazali... Głodny byłem strasznie, ale jadłem na początek… to do dzisiaj nie lubię… to była mamałyga, kasza kukurydziana na wodzie. Później był ryż na wodzie, to bardzo dobrze pamiętam. Później był ryż z jarzynami, a później ryż z szynką, no i tak szło do góry. A jeszcze, żebyśmy na ciele przybywali, to pół litra dawali nam takiej odżywki. To było wspaniałe, pierwszy raz to człowiek smakował, tam było mleko skondensowane, figi, orzechy, migdały jakieś tam, witaminy, coś pysznego. No ale jak przyszło tak, że, proszę państwa, codzienne po śniadaniu pić taki kubek, to muliło przecież. Tośmy sobie zatykali nos i chlap, chlap, chlap… Prędko wodą się popijało, ale musiało się to wypić, bo pilnowali. Obiad na tacy przynosił, do wyboru trzy dania, później, jak wszystko mogliśmy już jeść. I po obiedzie każdy dostawał paczkę papierosów… To był pieniądz i w obozie, i po obozie…
    </section>
    <section>
        <time>5147</time>Ja też dostawałem paczkę papierosów. Skrzętnie, miałem skrzyneczkę pod łóżkiem, tam chowałem, myślę: – Przywiozę. I kiedyś przyjechała pani profesor na inspekcję, też pułkownik, ale nie frontowa, tylko z zaplecza, na kontrolę tego szpitala. No i tak do mnie podeszła do łóżka, bierze tę tablicę, akurat po obiedzie było, i przyszedł ten… A Niemcy to roznosili, więźniowie ze służby sanitarnej. (No i na tacy przynosi papierosy. To ja sobie wybierałem, żeby zbierać takie, których nie mam. No i biorę. Jak ona to zobaczyła, jak skoczyła na tego lekarza: <span style="font-style: italic;">– Taki mały, a wy mu papierosy dajecie? Zbrodnia! </span>Wykreśla to, bo każdy miał jadłospis, co mu się należy. Ten tak pokornie słuchał, słuchał, wreszcie mówi: <span style="font-style: italic;">– Pani profesor, on dostaje papierosy, składa różne rodzaje, tam sam pod łóżkiem, a co ma więcej, wymienia na czekoladę.</span> Jak zobaczyła to wszystko, bierze tę tabliczkę i pisze: <span style="font-style: italic;">Dwie paczki papierosów. </span>Dostałem nie jedną, a dwie. Najmłodszy dostawał dwie paczki papierosów, żeby mógł sobie pohandlować… No takie tam były stosunki. Różne tam były rzeczy bardzo przyjemne.
    </section>
    <section>
        <time>5257</time>No ale człowiek ciągle myślał o kraju… Ciągle myślał… Bo jeszcze nie wiedziałem o dziadkach. To, że mama zginęła, że ojciec zginął, dowiedziałem się już w obozie, bo się pytałem. O bracie zaraz mi dali znać. Natomiast o dziadkach nie wiedziałem, że ich wywieźli na Sybir i że tam zginęli. No i tak leżałem w tym szpitalu, pracowali nade mną niesamowicie. Trzy operacje mi na tę nogę zrobili dodatkowo. Jak widać, chodzę… Kuleję troszeczkę, ale to nie przeszkadza. W piłkę nie gram, oczywiście, nożną. No ale się poruszam i to jest dobre. No i tak właściwie doczekałem się momentu też dla nas, więźniów, dosyć przykrego, bo wyrównywano granicę w Austrii, część przechodziła pod Rosjan i akurat ta część naszego obozu podlegała pod ten dystrykt czy jak tam to się nazywało, pod zarząd wojsk rosyjskich. I Amerykanie nic nie powiedzieli. Wiedzieliśmy, coś się tak dzieje i tam jakieś słuchy dochodziły, ale oni tłumaczą: –<span style="font-style: italic;"> Człowieku, przecież ewakuujemy szpital, wszystkie urządzenia, rentgeny różne? – Nie! – Magazyny wywozimy? – Nie! No to przecież nie idziemy. </span>
    </section>
    <section>
        <time>5371</time>I któregoś dnia w nocy przez okno patrzę się, no bo nas pilnowali Amerykanie, były posterunki, bo tam różne były historie… Patrzę się, stoi ktoś, taki szpic wystaje, worek, dosłownie worek ma na głowie… A nas w pokoju było czterech. Ja mówię: <span style="font-style: italic;">– Zobacz, rany boskie, kto nas pilnuje, Niemcy? </span>On patrzy i mówi: <span style="font-style: italic;">– Ruscy, niech szlag trafi.</span> No i rzeczywiście. Na obiad grochówka się zaczęła, takie różne rzeczy. Moi sąsiedzi, to byli starsi już, bardzo lubili alkohol też. Nie wiem skąd, ale dostali... Z Amerykanami też lubili napić się, tak że mieli skrzynki z alkoholem i z francuskim jakimś winem ? (2; 00:34:15). I przezornie to mnie pod łóżko te skrzynki wsadzili. <span style="font-style: italic;">– Bo u ciebie nikt nie będzie szukał.</span> U nas to pierwsze. A jak robili? Termometr był do ust, mierzyli Amerykanie, więc był słoiczek, termometry były w spirytusie. Oni, smakosze alkoholu, ta moja trójka, to wyczuli, przynosili… Jak tylko któryś z sanitariuszy zostawił tam ten słoik albo na moim łóżku, albo na stoliku, to oni od razu termometry do tego i wypijali ten spirytus.
    </section>
    <section>
        <time>5490</time>Tak że... Leczyli się, jeden z nich dostał zastrzyk, później też miał zapaść, no bo jedno z drugim nie pasowało. A ten zapach spirytusu po mierzeniu był w pokoju… Tak że Amerykanie nie zwrócili uwagi. Ale wracam do tego, jak już Rosjanie przyszli, ja leżę, ja się nie ruszałem, ale już zaczynałem o kulach chodzić. I miałem takie spodnie z Afrika Korps, to były takie beżowe spodnie razem ze skarpetkami, żeby piasek się tam do butów… Takie pumpy, szerokie portki. No i moi zaczęli od razu znikać z pokoju. Co się okazało? Oni wiedzieli, gdzie jest magazyn żywności, poszli tam od razu, a Rosjanie tam pilnują. I później mi relacjonowali, jak to wyglądało wszystko. Więc podchodzą do tego Rosjanina: <span style="font-style: italic;">– Co ty tu robisz? No, ma przykaz pilnować tego magazynu. – I tak stoisz pod tymi drzwiami? – Tak. – Przez cały czas? – No to co za wojsko?</span> Jak ja byłem w wojsku i pilnowałem magazynu, to musiałem naokoło chodzić, bo ty tu stoisz, a tam ci szybę wybiją, ukradną i później pójdziesz do kryminału. Ten się przestraszył i mówi: <span style="font-style: italic;">– Dziękuję, to będę chodził. </span>A oni mieli klucz do drzwi. Jak on poszedł za barak, otworzyli, weszli do środka i sprawdzali, co jest.
    </section>
    <section>
        <time>5602</time>Okazało się, że to były konserwy, różne fajne rzeczy. I ja, ledwo chodzący o tych... musiałem z nimi iść. Podprowadzali mnie tam i jeszcze temu dawali butelkę wódki, bo marznie, a to już przecież było lato... Ale on na mróz chętnie to brał, szedł tam naokoło, myśmy wchodzili do środka i oni mi ładowali do tych pump konserwy, puszki. I pamiętam, jak się ładnie naciąłem, bo taka ładna puszka kolorowa była… No to mi się spodobała i buch tę puchę. Myślę: – To ja sobie sam ją zjem, bo tam musi być coś dobrego. Oni tylko patrzyli, on mijał, wtedy wychodziliśmy, zamykali, oni mnie pod ręce, bo ja nie dałem nogami ruszać, bo obładowany byłem tymi puchami. No i przychodzimy do baraku. Ja sobie wyciągam tę puszkę… Któryś z nich po angielsku już mówił… <span style="font-style: italic;">– I co ta ja wziąłem? – A wziąłeś konserwowe ziemniaki. </span>Normalne ziemniaki sobie przyniosłem! Ale było tak, że jak nam przynosili zupę grochową, to my nie jedliśmy, oni załatwili kuchenkę i smażyli jajeczniczkę, różne zapachy z naszego pokoju szły okropne. No i w końcu przyszli i ten alkohol zabrali. No i zaczęło się normalne… Ale ogłosili, że kto chce wracać do Polski, to tak… No nie było już sensu, to zgłosiłem się.
    </section>
    <section>
        <time>5717</time>Ale przed tym powiedzieli: <span style="font-style: italic;">– Wyście bardzo cierpieli i w związku z tym pojedziecie </span>– jeżeli sobie przypominam, to był Katzdorff (2; 38:57), coś takiego, taka miejscowość a Alpach <span style="font-style: italic;">– Tam pojedziecie na odpoczynek, żebyście nabrali jeszcze siły i wrócicie do Polski. </span>No i takim transport… nas zawieźli, to był dom dla samotnych rodzin funkcjonariuszy Narodowych Sił… NSDAP to się nazywało. I tych staruszków Rosjanie wywalili i dla nas to przygotowali. To był luksusowy dom z gospodarstwem rolnym, tak że jedzenia w bród i komendant tam był taki, wojenny komendant tego miasteczka, bo to miasteczko było i on za nas odpowiadał. Więc jak przyjechaliśmy, to się nam przedstawił, że on jest tu komendantem, ma nas doprowadzić do pełni sił, my wrócimy do Polski, a on pójdzie wtedy na Berlin. Bo on przyrzekał, że musi zdobyć Berlin. I jak tylko się nas pozbędzie, to od razu idzie na Berlin. No i fajno. No więc tam różne rzeczy się działy, w każdym razie Niemcy próbowali… Bo to cały personel był niemiecki… trochę nas tam ocygali w tym jedzeniu… I on kiedyś przyszedł na obiad, bo mówi:<span style="font-style: italic;"> – Gospodarz musi próbować obiadu.</span> No więc przyszedł na ten obiad i akurat podali ziemniaczki w skorupkach i tam było mleko czy coś tam do tego.
    </section>
    <section>
        <time>5835</time>Jak zobaczył to, mówi: <span style="font-style: italic;">– To nie są świnie, to są </span>ludzie. A strasznie lubiał pić i ciągle był pijany. <span style="font-style: italic;">– Mięso. – Nie ma m</span>ięsa. To tego zarządcę za ucho, do obory, a mieli takie krowy holenderki, wspaniałe… Pistolet, pierwszą krowę zastrzelił: <span style="font-style: italic;">– Jest mięso? Jutro ma być mięso. </span>I później już rzeczywiście było mięso, bo bali się, że im wystrzela wszystkie krowy. A znowu ja tam, jak zawsze byłem najmłodszy i on sobie mnie upodobał i w oczko z nim musiałem grać. Tam był park, takie ławeczki były, drzewa fajne, przy tych ławeczkach stolik i tam mnie zawsze brał i graliśmy. Ale on później się upijał… Ale żołnierze go bardzo pilnowali i strasznie go lubieli, bo on im też pozwalał na różne rzeczy. To przynosili, pamiętam, pierzyny, on padał na te pierzyny, przykrywali go no i warta stała, żeby mu się krzywda nie zrobiła, pilnowali go. I tak grając, to był wrzesień, coś mi się o śliwkach przypomniało… Ja mówię, że teraz są takie fajne śliwki. <span style="font-style: italic;">– A co, lubisz? </span>Ja mówię: <span style="font-style: italic;">– No lubię. – No to zawołam takich dwóch żołnierzy. </span>I mówi: <span style="font-style: italic;">– Załatwcie mu śliwy.</span> Za jakiś czas patrzę się, oni idą i niosą drzewo, śliwkę niosą…
    </section>
    <section>
        <time>5947</time>Wycieli śliwkę i któryś z więźniów, starszy mówi: <span style="font-style: italic;">– No, jak tak możecie robić? Drzewo tyle lat rośnie i dla takiego </span>– no też tak, prawda, powiedział... – <span style="font-style: italic;">chłopaka przynosicie śliwy?</span> A on wtedy wziął tego kolegę, tu, za ten, i mówi: – <span style="font-style: italic;">A jak ty wrócisz do Polski, to zobaczysz, co Niemcy zrobili. Wszystko zniszczyli, wycięli, wymordowali, a ty dla chłopaka bronisz, żeby śliwki? A przecież śliwka z drzewa najlepiej smakuje, jak z koszyka. </span>I wytłumaczył mu. Nie będę o tym mówił, bo rzeczywiście to był przesympatyczny chłop. Tak radził więźniom, bo nasi to różnie, chodzili tam na wsi: <span style="font-style: italic;">– Ja byłem pokrzywdzony, to dawaj</span> – no różni ludzie. Zrobił zebranie przy obiedzie i powiedział: <span style="font-style: italic;">– Tak nie róbcie, bo wy jesteście znaczni tutaj. Wszyscy wiedzą, że to wy, więc przychodzą do mnie i ja muszę konsekwencje wyciągać. Jak ktoś chce iść na wieś, to przychodzi do mnie, ja mu dam mundur i niech idzie. Jak przyjdzie Niemiec ze skargą, to ja się spytam: „A z którego oddziału był? Nie z mojego, obcy”. I już, sprawa załatwiona.</span> Przekochany był ten lejtnant, to był lejtnant… Już jak musieliśmy wrócić do Polski, bo ten termin był, no to na stację nas zawieźli, cały ten jego oddział żołnierzy był, orkiestra, na baczność, załadowali nas do wagonów i płakał chłop…
    </section>
    <section>
        <time>6073</time>Płakał… Przewspaniały był człowiek! A ja miałem te papieroski w skrzynce, żeby sobie zawieźć do… Tak już się utrwaliło człowiekowi w mózgu, że w czasie obozu i po obozie to formą zapłaty były papierosy… No i jak ja przywiozę, to tego… A jeszcze wrócę do tego, że jak wiedzieli, że ja zbieram, to mi różne papierosy przynosili, miałem nawet takie papierosy lotnicze. To były takie paczki, że lotnicy, jak nad morze lecieli, to dostawali, i te papierosy były prawdopodobnie narkotyzowane i odżywcze, jakieś tam pigułeczki do tego. Tak że z tą paczką on mógł przeżyć tydzień, no i takie też miałem właśnie. Jechaliśmy też w wagonach, bardzo długo, no bo zresztą tory kolejowe były zniszczone. I na którejś stacji przyszli Rosjanie. I kto ma złoto, to: <span style="font-style: italic;">– Dawaj, dawaj, czasy daw</span>aj. I: <span style="font-style: italic;">– Co masz?</span> Ja mówię: <span style="font-style: italic;">– Takie różne rzeczy. </span>Jak zobaczył papierosy, no to zabrał. I tak dojechałem do Dziedzic. Tam dostałem dokument, że wróciłem z Niemiec.
    </section>
    <section>
        <time>6172</time><span style="line-height: 1.42857;">Dostałem zapomogę 100 złotych. To 100 złotych to mi wystarczyło, żeby dojechać do Krakowa. No bo tu wróciłem do Krakowa, bo siostra mojej mamy mieszkała na Bielanach w Krakowie, bo jej mąż, czyli wujek, był kierownikiem oddziału wodociągów i wiedziałem, że… Przypuszczałem, że… Zresztą tak żeśmy się umawiali, że jak się nas rozdzieli, to punkt zborny – Kraków. Bo liczyliśmy, że Kraków nie będzie zniszczony. No i rzeczywiście tu przyjechałem. No cóż, zaopiekowali się mną mocno, ale ja wiedziałem, że trzeba sobie jakoś radzić, no więc praca i nauka. Zrobiłem taką przyspieszoną maturę… Bo ja mówię: tu byłem kaleka, odebrali mi kule, jak w pociągu jechałem do Polski. Tak że później musiałem kuśtykać. I tak się uczyłem, i pracowałem. Zrobiłem tę przyspieszoną maturę. Bardzo mi się leśnictwo podobało, ale trzeba było się łaciny uczyć, a mnie się nie chciało. No to sobie wymyśliłem Szkołę Główną Planowania i Statystyki, też mi się to ciekawe wydawało. To jest dawna Główna Szkoła Ekonomiczna w Warszawie na Rakowieckiej. Przeniosłem się do Warszawy i tam znowu druga ciocia – siostra mamy się uratowała... </span>
    </section>
    <section>
        <time>6297</time>Bo w Sulejówku mieli taki domek, taką willę ładną. No i to ich uratowało, bo nie byli w Warszawie, tylko w Sulejówku… <span style="font-weight: bold;">Do tej szkoły aktorskiej próbował pan w Krakowie czy w Warszawie? </span>Proszę? <span style="font-weight: bold;">Do tej szkoły aktorskiej, co pan mówił?</span> W Krakowie. <span style="font-weight: bold;">Wcześniej jeszcze…? </span>Wcześniej jeszcze. Tak. No właśnie próbowałem, ale trzeba było pamięciowo wszystko opanować, a to mi nie wychodziło. No i uważałem, że być rzemieślnikiem, to lepiej nie kończyć. <span style="font-weight: bold;">Ale miał pan takie marzenie, żeby aktorem być? </span>Tak, było takie. Podobało mi się to też bardzo. No bo tam Amerykanie nam teatr robili, różne imprezy i tak dalej, i tak dalej. No tu mnie nauczyli paru rzeczy, które mi się później przydały w spotkaniach z młodzieżą, jak się mam zachowywać przy widowni. No ale to zrezygnowałem, pojechałem do Warszawy. To była socjalistyczna uczelnia, nie wiedziałem. Nie wolno się było przyznawać, że się było w obozie, w tych czasach. A już nie daj Boże, że ojciec był podpułkownikiem, bo to była zgroza – przecież pułkownicy rządzili Polską… No i jak ankiety się wypełniało…
    </section>
    <section>
        <time>6404</time>Jak pierwszą ankietę wypełniłem, to ja sobie odpis zrobiłem z tej ankiety. No bo ksera nie było wtedy, trzeba było sobie odpisać. I tam było powiedziane „zawód ojca”, wpisałem „wojskowy”, „zawód mamy” – „nauczyciel”. No ale wiadomo, takie jest życie, ktoś chlapnął coś i któregoś dnia do dziekanatu… A ja zawsze tak jakoś społecznie się starałem pracować, byłem starostą kurso-wydziałowym, tak to się nazywało, załatwiałem sprawy między studentami a dziekanatem: stołówki, mieszkania i tak dalej, jakieś zapomogi. I przylatuje sekretarka i mówi: <span style="font-style: italic;">– Rany boskie, przyszli smutni panowie do pana</span> – tak się mówiło w Warszawie – „smutni panowie”. <span style="font-style: italic;">– Nie wiem, co chcą, ale dziekana wyrzucili z pokoju i żeby pana zawołać</span>. <span style="font-style: italic;">Ja przyleciałam, żeby pan wiedział o tym. </span>No od razu już miałem duszę na ramieniu, muszę iść. Przychodzę. <span style="font-style: italic;">– Siadajcie.</span> Siadłem grzecznie. <span style="font-style: italic;">– Wiecie za co, dlaczego żeście zostali wezwani? – Nie. – Boście sfałszowali wszystko.</span> Ja sobie myślę: <span style="font-style: italic;">– Rany boskie, co ja sfałszowałem? </span>Od razu przelatują przez głowę różne myśli. I wyciąga mi ankietę moją i mówi: –<span style="font-style: italic;"> Coście tu napisali? </span>
    </section>
    <section>
        <time>6514</time><span style="font-style: italic;">Czytać! </span>No to czytam. <span style="font-style: italic;">– I to jest prawda?</span> Ja mówię: <span style="font-style: italic;">– Tak. –A coście napisali o ojcu? </span>Ja mówię: <span style="font-style: italic;">– Zawód: wojskowy. – Tak? A był pułkownik przed wojną. Dlaczego żeście tego nie napisali? I wam przez to się udało na studia dostać.</span> A ja trochę taki filozof, to mówię: <span style="font-style: italic;">– Proszę pana, ja bardzo przepraszam, ale tam jest napisane „zawód ojca”, a zawód ojca to był wojskowy, nie było rubryki „funkcja”. Ja napisałem: „zawód – wojskowy”, mamie napisałem: „zawód – nauczyciel”. Nie pisałem, czy była kierownik szkoły, tylko uczyła. </span>On tak się podparł, ręce w kieszeni, siadł i patrzy, patrzy, zwraca się do tego drugiego: <span style="font-style: italic;">– Widzisz, jaki się filozof znalazł, ale i tak ci się nie uda. </span>Ale Oskar Lange był rektorem naszej uczelni wtedy, a on był w Radzie Państwa, przewodniczący Rady Państwa. No i też mi pomógł trochę. Nie wyrzucono mnie z uczelni tylko: <span style="font-style: italic;">– A zostawcie go tam... </span>On się liczył wtedy trochę. Z tym że jego wszystkie prace ekonomiczne szły do szuflady, to nie było publikowane, bo nie tego… Ale go szanowali. No i tak skończyłem tę uczelnię. Tam też były różne przejścia niesamowite, bo nie było skryptów, nic.
    </section>
    <section>
        <time>6630</time>Uczyliśmy się… Sal nie było, w kinach żeśmy się uczyli, w salach kinowych, różnych no… A mieliśmy koleżankę, która wspaniale stenografowała, teraz to są komputery, prawda? Prosiłem profesorów, wyrazili zgodę, bo to wszystko wtedy jeszcze to byli profesorowie przedwojenni, tylko jeden od ekonomii, to był pan minister Minc… Tak, on nas uczył! Wspaniale nas ekonomii uczył, nie miał pojęcia o tym! No ale był profesorem. I oni się godzili, a ona z tego… Później żeśmy to na maszynę… Wytrzaskałem drukarkę popowstaniową, tę taką ręczną. Kupiliśmy papier... To były straszne rzeczy, farba… Ale znaleźliśmy kolegę, który parał się drukowaniem, no i drukowaliśmy kolegom. Koledzy chcieli coś tam zarobić, ja mówię: – Wiecie co, sprawa śliska, po kosztach materiałowych sprzedajemy, żeby nam nikt nie zarzucił, że za tego… No i też ktoś nadał oczywiście. Przylecieli panowie, ciach nam tę drukarnię, no i Bóg strzegł, bo sprawdzali druk czcionki z ulotkami antyrządowymi, i Bóg strzegł, że to nie na naszej było drukowane. No ale zaaresztowali nam drukarnię.
    </section>
    <section>
        <time>6742</time>Oskar Lange nam też pomógł, bo ja do niego poleciałem. Mówi: <span style="font-style: italic;">– Dlaczego żeście nie powiedzieli mnie?</span> Ja mówię: <span style="font-style: italic;">– Ale dziekan wiedział. – Ale ja nie wiedziałem. Kiedyście to zrobili?</span> I antydatował, napisał nam zezwolenie na drukowanie, no i tak się nam upiekło, bo byśmy poszli siedzieć. A miałem taki moment, że bym siedział. Idę ulicą i ktoś krzyczy: <span style="font-style: italic;">– Józek, rany boskie! </span>Odwracam się, kolega z podstawowej szkoły, jakoś widocznie taką gębę mam, że mnie rozpoznają. –<span style="font-style: italic;"> Skąd żeś się wziął? No to chodź, pogadamy. </span>W tych czasach, wiadomo, bez alkoholu się nie odbywało, nawet studenci, owszem. Bo pracując, żeby jeszcze uczyć się, to myśmy musieli odpowiednią ilość godzin odpracować – odgruzowanie Warszawy. Państwo sobie nie wyobrażacie, jak Warszawa wyglądała wtedy. W pewnych miejscach to było morze gruzów. I ja z czterema kolegami dostałem przydział do wozaka, bo to końmi wywoziło się gruz na Stadion Dziesięciolecia. Wtedy z tych gruzów ten stadion się budował w Warszawie. No to różne rzeczy żeśmy znajdowali, dajmy na to: oprawki złote, część zegarka, część oczywiście…
    </section>
    <section>
        <time>6858</time>Więc wozak, to było jego, ale nam pozwalał niektóre rzeczy… Zresztą myśmy tak robili, żeby on nie widział, żeby mu żal nie było. Tośmy to chowali, ja byłem skarbnikiem, spieniężałem to na płyny orzeźwiające, prawda… To były bardzo ciekawe czasy. No ja idę, ten kolega… No to pierwsze, idziemy. Do dzisiaj pamiętam, tam była taka knajpa, już nie pamiętam, czy na Hożej czy na Kruczej. Canaletto się nazywała. Dlatego, bo miała jeden obraz Canaletty. Okazało się, że on tam był częstym bywalcem tej knajpy, tak że była jakaś część tam… Ktoś grał na pianinie, śpiewał. Więc jak on przyszedł, to od razu mu zagrali „Czerwone maki”, więc był bardzo znany. Cichutko, bo to też były niewskazane takie melodie. No i on mówi: –<span style="font-style: italic;"> Wiesz co, żeby tak porządnie se pogadać, to przyjdź do mnie do domu i sobie porozmawiamy. </span>Podał mi adres, fajno. I tak nie miałem czasu, to się odwlekało. Wreszcie idę tam, pukam, otwiera mi gość, ja mówię, do pana tego i tego. Gość mnie za tego, trzask, pod ścianę, ręce do góry i macanie. Myślę sobie: – Rany boskie – kocioł! Przypomniała mi się okupacja, a to był rzeczywiście kocioł, tylko UB. No i patrzę się, jeszcze trzy osoby tak na krzesełkach siedzą ładnie.
    </section>
    <section>
        <time>6973</time>Mnie, jak już zrewidowali, posadzili… Się pytam. <span style="font-style: italic;">– Zamknij pysk. </span>No to zamkłem. Za chwilę drzwi się otwierają. <span style="font-style: italic;">– Dawać następnego!</span> No i mnie tam wrzucili do pokoju. Siedzi jakiś gość, coś pisze przy stole i drugi tam sekretarz widocznie był. Podnosi głowę, ja się patrzę – kolega ze studiów, ze Szkoły Głównej. Takie oczy zrobiłem, a on mówi:<span style="font-style: italic;"> – Po coś tu przyszedł?</span> No to jak on tak do mnie, to nie przyznaję się, że w ogóle… Szkoda mówić. Ja mówię… Mówię, że spotkałem… <span style="font-style: italic;">– Tylko prawdę mów, bo my i tak się dowiemy, on już siedzi i sprawdzimy, czy to potwierdzi, co ty mówisz. </span>Ja mówię: <span style="font-style: italic;">– To skąd ja… Nie wiedziałem, że on coś zrobił, żeście go państwo zamknęli. </span>A on do tego mówi: <span style="font-style: italic;">– Idź tam, zobacz, wielu jeszcze czeka.</span> Ten wyszedł i: <span style="font-style: italic;">– A co żeś </span>[chrząknięcie] <span style="font-style: italic;">zrobił, żeś tu przylazł?</span> Ja mówię: <span style="font-style: italic;">– No naprawdę to, co ci mówię, tak było.</span> Mówi: <span style="font-style: italic;">– No to żeś se…</span> – znowu powiedział parę słów po łacinie – <span style="font-style: italic;">załatwi</span>ł. Mówi: –<span style="font-style: italic;"> Chodź…</span> Te mieszkania duże w Warszawie to miały wejście tak zwane oficjalne i kuchenne, i on mnie przez kuchnię wyrzucał i mówi: <span style="font-style: italic;">– Aniś tu nie był, ani mnie nie znasz, w ogóle tego dnia nie ma. </span>No to nie ma. Na drugi dzień go spotykam na uczelni… On mnie nie zna… Znaczy:<span style="font-style: italic;">– Cześć. – Cześć</span>, bo to koledzy.
    </section>
    <section>
        <time>7088</time>Okazało się, że on był w UB, był na uczelni, żeby takie rzeczy właśnie różne łapać. Parę razy żeśmy razem właśnie opijali te moje części złote… To mnie wypuścił. No i udało się… Ja mówię, jakby tak zebrał do kupy, to parę razy mogłem już nie żyć i różne nieszczęścia mnie miały spotkać. I zawsze mówię, że tam, na górze, decydują o tym, że jeszcze żyję, że mogę się spotykać z młodymi ludźmi. No i właściwie to by było wszystko, co chciałbym powiedzieć. <span style="font-weight: bold;">To niech pan jeszcze powie, jak się życie ułożyło dalej po studiach pana, parę zdań… </span>No właśnie, więc po studiach, jak wspominałem, że moją przyszłą żonę znałem jeszcze sprzed wojny, bo przyjeżdżałem właśnie na wakacje do Krakowa, do mojej cioci na Bielany, a ona tam mieszkała. No to jak w takim wieku równym, tośmy się poznali. A chcę państwu powiedzieć, że za moich czasów i wtedy, trzeba było się strasznie nachodzić, namęczyć, nim się pocałowało kogoś. Teraz, przykro powiedzieć, ale parę słów jest… Cześć, chata jest, szkło jest, no to idziemy i już sprawa załatwiona. Nie… Wtedy to nie tak było. Trzeba było dużo zabiegów zrobić, żeby tam cmoknąć…
    </section>
    <section>
        <time>7203</time>W usta… Boże mój! W policzek. No i tak żeśmy się poznali. Ta znajomość była coraz większa, postanowiliśmy razem być. No ale drugie było: skończyć coś, żeby coś mieć. I – jak może wspominałem, może nie – przedtem po skończeniu uczelni nie szło się tam, gdzie się chciało, tylko tam, gdzie kazano. No bo myśmy stypendium dostawali i to trzeba było później odpracować, a ja wiedziałem, że jest miejsce w przemyśle mleczarskim w Krakowie. I takiego handlarza… To było… Centralny Związek Przemysłu Mleczarskiego, a tu, ekspozytura Centralnego Związku była w Krakowie i personalny przyjechał… Takich ekonomistów… A jeszcze trzeba dodać, że ja kończyłem w Szkole Głównej Planowania i Statystyki specjalizację „Nabiał”. Tak że pasowałem do przemysłu mleczarskiego i go grzecznie namówiłem, żeby mnie kupił. No i on mnie kupił, tak że do pracy tu się zgłosiłem i pobraliśmy się. I znowu opowiem państwu takie śmiesznotkę, że trzeba było najprzód ślub cywilny, bo nie wolno było kościelnego. Więc ślub z żoną dostaliśmy z rąk papieża – tak się ten pan nazywał. Dokładnie to Papiż, ale myśmy mówili, że papież nam dawał ślub. Jak komuś mówię, to: <span style="font-style: italic;">– Kiedy? </span>Ja mówię: <span style="font-style: italic;">– W urzędzie cywilnym</span>. No i wtedy wiedzą, że żartuję.
    </section>
    <section>
        <time>7315</time>No później kościelny ślub, a później oczywiście dzieci, syn hadko mówić?[3; 00:09:20], już dobrze po pięćdziesiątce, córka, później wnuki, troje, wspaniałe wnuki. I ja mówię, no właściwie przez całe życie różne były koleje losu, ale tak: w totolotka nie wygrałem, do interesów to koledzy mnie nazywali, dokładnie jako cztery litery, tak się na interesach znałem… Ale uważam, że to, co najważniejsze w życiu, to osiągnąłem – wspaniałą rodzinę. I za to trzeba Bogu dziękować, no bo cóż można lepszego dostać? No i tak, jak państwo widzicie, żyję do tej pory, ale że nie lubię siedzieć, tylko coś robić… To w czasie pracy byłem przewodniczącym Rady Zakładowej, w Krakowie – jeden bezpartyjny. Bo oczywiście o wstąpieniu do Partii to nie było mowy, bo mówiłem, że rodzina by się chyba w grobie przewróciła, jakbym to zrobił. Ale statystycznie było potrzeba, żeby ktoś był bezpartyjny, więc się zgodzili na mnie. A jeszcze chcę Państwu powiedzieć, bo ja sobie żartowałem okrutnie z poważnych rzeczy i na studiach jeszcze, jak ci „smutni panowie” różne tam się o mnie interesowali.
    </section>
    <section>
        <time>7429</time>To ja powiedziałem tak, że ja jestem odporny na podszepty wroga. Żaden wróg mi tu nie będzie szeptał. Wtedy wróg to były zaplute karły AK i tak dalej. I oni do moich akt napisali, że jestem odporny na podszepty wroga. I to wróciło z moimi aktami z uczelni do Krakowa… Też po dłuższych czasach, jak żeśmy się zapoznali z kolegami w pracy i z personalnym. Wiadomo, personalny to był półubowiec w każdym przedsiębiorstwie. I on mówi mi: –<span style="font-style: italic;"> Ty, chodź, to ja ci coś pokażę...</span> Jak ja to co jakiś czas czytam, to ryczę ze śmiechu! Bo już wiedzieli, kto ja jestem. Otwieram i czyta mi… Pokazuje. I jeszcze to było podkreślone czerwonym ołówkiem. –<span style="font-style: italic;"> Taką dostałeś opinię z uczelni, lepszej nie można było: odporny na podszepty wroga.</span> No i tak mój żart głupi trochę mi pomógł też, nie patrzyli już w to, tylko już się nawróciłem, prawda? Jestem odporny na te wszystkie rzeczy, no to można mu zaufać. To zostałem przewodniczącym rady. Też były kłopoty… Nawet mnie z pracy chcieli wyrzucić, taki byłem niepoważny. Kolegę chcieli wyrzucić z roboty, ja go broniłem… Pojechałem, to było w Chrzanowie. Pojechałem do Chrzanowa i wziąłem sobie delegację z firmy.
    </section>
    <section>
        <time>7542</time>No i prezes mnie zawołał, powiedział, że jestem bezczelny, bo jechałem w sprawie związków, a wziąłem pieniądze państwowe – Trzeba było swoje wziąć. Obroniłem kolegę, ale później napił się w pracy i go wyrzucili. Zawołał mnie i mówi: <span style="font-style: italic;">– No widzisz pan, kogo pan bronił? </span>I takie różne były historie. No ale jakoś ten czas minął. To też były nie bardzo ciekawe rzeczy. Bo, dajmy na to, ja byłem kierownikiem działu sprzedaży, a pensję brałem referenta. Natomiast pensję brał kolega, który miał wykształcenie podstawowe, nie mógł być kierownikiem, bo wtedy jeszcze tak wymagano, no ale pensję mógł brać. Moją pensję po prostu brał. No ale i tak musiałem cicho siedzieć, bo inaczej bym pracę… Bo jakby mi to wszystko powyciągali, to raczej byłby kłopot z pracą. Ale i tak się nie poddałem… Bo zawsze jedno mówię – jeśli ktoś przeżył obóz, to już nic mu nie jest straszne. Nic gorszego go w życiu nie może spotkać. Teraz, jak czasami pyskuję… Był taki wypadek, że narzekano, co zrobić z emerytami. Przecież jest tylu emerytów, że pieniędzy nie starczy. To ja niektórym panom powiedziałem, że ja mam sposób na to, żeby tę sprawę załatwić. – <span style="font-style: italic;">Jaki? </span>Ja mówię: <span style="font-style: italic;">– Zebrać wszystkich emerytów na Podgórzu i kazać im przepłynąć Wisłę, kto przepłynie, to dostanie emeryturę, kto nie, no to jego wina. </span>
    </section>
    <section>
        <time>7666</time>To też mnie strasznie shepali?[3; 15:03], że ja z poważnych rzeczy robię sobie żarty. <span style="font-weight: bold;">A od kiedy pan działa w tym środowisku byłych więźniów?</span> Więźniów? [Zastanawia się] <span style="font-weight: bold;">Mniej więcej… To potem sobie…</span> Sześćdziesiąt parę lat… <span style="font-weight: bold;">Czyli zaraz po wojnie?</span> Zaraz po wojnie. Bo tu, w Krakowie, to był jeden z pierwszych oddziałów Polskiego Związku Byłych Więźniów Politycznych Hitlerowskich Więzień i Obozów Koncentracyjnych, bo to się tak nazywa. I koledzy… Oczywiście ja jeszcze taki byłem niedosolony w tych sprawach… Organizowali pomoc dla kolegów, nawet „Społem” – taka spółdzielnia, założyli, wtedy pracowników... To więźniów bra<span style="line-height: 1.42857;">li, różne tam spółdzielnie rękodzielnictwa, no pomagali jeden drugiemu. Ja się znowu naraziłem, bo nie poszedłem na pochód pierwszomajowy i tam mnie trochę tego… No ale później to się jakoś utarło. No i chyba już trzy kadencje jestem prezesem zarządu Okręgu Karków. Bo znowu powiedzieli: – Jesteś najmłodszy – też brzydko powiedzieli, mój wiek szacując – No to będziesz prowadził te sprawy. No bo koledzy są ponad 90 lat przecież.</span>
    </section>
    <section>
        <time>7769</time>I my na ulicy Dietla mamy swój lokal, dzięki Żydowskiej Gminie Wyznaniowej. Pan prezes Jakubowicz, którego notabene polskie rodziny przechowały w czasie wojny, on był w getcie, później stamtąd go właśnie wykradli i został normalnie przechowywany, życie mu uratowano. Na dole, na Dietla 64 mamy przychodnię lekarską, właśnie opiekę nad więźniami. No bo przedtem to jeszcze były różne zapomogi, soki, jakieś oliwy, ubrania… W tej chwili już nam to jest niepotrzebne, tylko opieka lekarska, medyczna. Więc mamy bardzo ładnie rozbudowaną przychodnię, też dzięki gminie żydowskiej, bo ja nie płacę nic za swój lokal, ani grosza. Natomiast przychodnia to jest dużo pokoi. Tak jak prezes mówi: – Za darmo nie mogę wam dać, będziecie płacić 500 złotych miesięcznie czynszu. A oni jeszcze później na lekarza dodają 600. Ale muszą wziąć, żeby to nie było za darmo. A my mamy zadanie jedno: tak jak w obozie pomagał kolega koledze, tak tu naszym zadaniem jest pomóc tym, którzy sami już nie mogą sobie poradzić. No bo coraz więcej ludzi już tak chorych jest obłożnie, że leżą w domu.
    </section>
    <section>
        <time>7884</time>I mamy lekarza, specjalistę, który tylko chodzi do chorych w domu. A tak w przychodni to my mamy kardiologa, mamy neurologa, mamy ortopedę, no i tych specjalizacji chyba z siedem, plus rehabilitacja, różne tam zabiegi i plus ruchoma, czyli masaże takie zabiegi różne. Tak że pomagamy kolegom, jak możemy, oczywiście za to nie płacimy, bo to… Znowu, część nam Żydzi z Ameryki płacą, a część Fundacja Maximilian Kolbe Werk. Ta fundacja, co państwo wiecie, pan… Muszę sobie znowu nazwisko przypomnieć, on się zapoznał z historią Maksymiliana Kolbe w Auschwitz, jak był i założył taką fundację w Niemczech. Niektóre przedsiębiorstwa, które są częściowo odpowiedzialne za obozy, dają jakieś fundusze i oni nam kupują aparatury, na wczasy się jedzie, na leczenie do Niemiec. No i opłacają paru lekarzy, tak że to jest bardzo duża pomoc, bo bez tego przy naszym Narodowym Funduszu to by było ciężko. No i tak jakoś egzystujemy, a na górze, bo to na piętrze mamy nasz Związek…
    </section>
    <section>
        <time>8004</time>No urzędowaliśmy dwa razy w tygodniu, w tej chwili tylko raz, bo już jest nas tak mało, a nie chcę męczyć innych kolegów, bo to trzeba przyjść na ten dyżur. No i tam takimi bytowymi sprawami się zajmujemy, z różnymi urzędami… No bo, wiecie państwo, że w życiu to, no przykro to powiedzieć, ale niektórzy urzędnicy są po to, żeby utrudniać życie. Nie, żeby pomóc, żeby służyć, tylko do najgłupszej sprawy trzeba plik różnych załączników, pisemek i tak dalej, to nie jest proste. No i my się staramy, ci którzy mogą właśnie takie sprawy kolegom załatwiać. No i bardzo ważna sprawa to jest wolontariat. Chcę państwu powiedzieć, że przez nasz wolontariat ludzie z różnych stron świata się przewinęli. Mieliśmy dwie panie z Japonii, Belgowie, Holendrzy, Niemców jest najwięcej, bo oni znowu służbę wojskową odbywają jako wolontariat tu. I mamy przykłady… Taką mamy koleżankę, też ponad 90 lat grubo, profesor, pani profesor… No to miała taką wolontariuszkę, ale ona bardzo żywa jest pani i gdzieś jak jechała, to ta musiała z nią jechać. Ta Niemka się wspaniale nauczyła po polsku, taką literacką polszczyzną mówi.
    </section>
    <section>
        <time>8113</time>Druga też pani, to była Ukrainka, bardzo przyjemna dziewczynka, no to została i studiuje tu, w Polsce. I ta asymilacja właśnie jest taka, to współżycie między tymi młodymi ludźmi, którzy mają ciężką pracę, bo ja zawsze mówię, że normalnie chory człowiek jest ciężki, bo ma pretensje, bo ma różne rzeczy, a chory więzień podwójnie jest ciężki. Naprawdę, bardzo ciężko… A oni wytrzymują, ci młodzi, i to jest właśnie dobre. I dlatego moje spotkania z młodzieżą to jest jakby ta wdzięczność za to, co ci młodzi robią. Bo ludzie mówią, że młodzi są źli. Nieprawda. Młodzi są bardzo dobrzy, tylko niekiedy źle wychowywani, ale to jest wina dorosłych, a nie młodzieży. <span style="font-weight: bold;"> I od dawna pan spotyka się z młodzieżą i opowiada o obozie? </span>O, to już parę lat. <span style="font-weight: bold;">Nie jest to trudne dla pana… </span> Z tym, że ja mówię, do lat 50 moich ja w ogóle o obozach nie mówiłem. Ja mówię, na 40-lecie oswobodzenia obozu Mauthausen pojechałem z żoną i plany miałem ogromne, a to pokażę, a tamto, a siamto… Jak przekroczyłem tę bramę, ścisło mnie i nic… Wróciłem do Krakowa i… <span style="font-style: italic;">– Wiesz, ten blok, co myśmy tam byli, to ja w nim akurat byłem. </span>No tak jest, że po tylu latach trudno się tego pozbyć.
    </section>
    <section>
        <time>8227</time>Trudno się pozbyć, ale no tak, jak myśmy postanowili, więźniowie, że musimy się spotykać z młodzieżą… Przyznam się państwu, że to mnie trzyma przy życiu. To nie jest proste, to nie jest łatwe mówić o tym wszystkim, nie. Człowiek wewnętrznie jednak… No są później skutki tego różnego rodzaju, ale z drugiej strony fizycznie się lepiej czuję, psychicznie się lepiej czuję. Że mogę iść i rozmawiać. A młodzież jest wspaniała, chcę powiedzieć… No wspaniała. Mam tutaj właśnie te prezenty różne, które od niej dostaję, kwiatki. A pytania są niesamowite. Niesamowite… To są pytania młodych ludzi… Ostatnio miałem grupę, to szesnastolatki były, 48 osób, a pytania były… Można się zastanowić, dorosły by się tak nie pytał. I ciekawe nawet takie pytanie– co ja uważam: <span style="font-style: italic;">– Co mi pomogło przeżyć obóz? C</span>zy ta wiara mi się umocniła, czy zwątpiłem? No bo prawda jest taka, że w obozie ludzie wątpili w Boga, to jest prawda. Bo sobie mówili: <span style="font-style: italic;">– Jak Bóg może dopuścić do takich rzeczy? Przecież On się na to patrzy i powinien nie dopuścić. </span>Ja uważałem, że widocznie jest potrzeba, żebym ja ten obóz przeszedł, ale że Pan Bóg o mnie nie zapomni, i taka prawda. No i to drugie: pomoc kolegów, bez tej pomocy – tak jak mnie ukrywano przed selekcją, nauczono mnie jeść te rośliny.
    </section>
    <section>
        <time>8346</time>To różne. Ja nawet, chcę powiedzieć, od esesmana dostałem kromkę chleba z margaryną. On mógł kolegę zastrzelić, a mnie dał kromkę z margaryną. Takie były historie. No niewytłumaczalne, zupełnie. Największe bicie dostałem od Polaka w obozie, największe… <span style="font-weight: bold;">Niech pan powie coś o tym.</span> I znowu taka… Wie pani, to są niezbadane historie… W czasie pracy ja mu się nie spodobałem. To był więzień, ale też taki vorarbeiter, taki kierownik, i z wyglądu mu się nie spodobałem, więc codziennie mnie tłukł, dodatkowo. I proszę pani, Rosjanie mu… W obronie mojej wystąpili. To żołnierze, bo oni się nie przyznawali, zresztą ich brali do obozu nie jenieckiego, tylko do koncentracyjnego. I z nimi był oficer i nie zdradzili go, bo by go Niemcy zabili… Tylko jako żołnierz był, a to był ich oficer i razem pracowali. Taka grupa była nierozłączna, zresztą jeden z nich był w kuchni esesmańskiej…
    </section>
    <section>
        <time>8458</time>Też powiem taką ciekawostkę: któregoś dnia właśnie ci Rosjanie mówią, czy chcę przystąpić do komuny. No to ja się przestraszyłem. Myślę:<span style="font-style: italic;"> – W obozie mnie chcą komunistą zrobić. </span>A to chodziło… On kradł kociołek zupy z kuchni esesmańskiej i w ruinach, tam parę bloków było w ruinach, w nocy oni się zbierali i jedli zupę. To była właśnie ta komuna. Oczywiście się chętnie do niej zgodziłem, bo to było życie. No miska zupy, porządnej zupy, to było życie. I jak oni widzieli, że ten mnie tłucze tak, to go wzięli na bok i dosłownie mu to powiedzieli: <span style="font-style: italic;">– Ty, jeżeli przeżyjesz obóz, to myślisz, że ci się wszystko uda? Przecież Polacy mają takie chody, że wszystko w Londynie wiedzą, co wy tu robicie. I ty na pewno tam będziesz zapisany. A jak się zmienisz, to nie, to przeżyjesz obóz i będziesz wolny. </span>Przestał mnie bić. A to był Polak z Krakowa, dodatkowo.
    </section>
    <section>
        <time>8518</time>Oczywiście nie mówię nazwiska, no bo cóż, eodzina nie jest winna. Nawet nie wiem, czy żyje, po co to mówić… Ale fakt taki był. Tak że największe bicie dostałem raz, a dobrze… A tam dostawałem ciągle… I tam przy tej pracy, bo też… Nie pamiętam, jak ta miejscowość się nazywa… Robiliśmy bocznicę kolejową do takiego majątku, a majątek miała pani jakaś tam, też „von”, hrabina, której mąż był pułkownikiem lotnictwa, to później żeśmy się wszystko dowiedzieli. I razem z synem, też lotnikiem, na front wschodni, i tam zginęli, no obydwwaj. Cała rodzina to byli faszyści na 100 procent. I nawet ona osobiście od Hitlera dostała krzyż jakiś tam z brylantami, takie swoje odznaczenie, za to, że właśnie straciła w jednym dniu męża i syna. Ale po tej stracie ona się zmieniła. I jak myśmy pracowali tam wzdłuż jej majątku, właściwie pałacu, bo to był taki ogrodzony murem… Ten tor żeśmy prowadzili. A mnie po tym, jak mnie przestał bić, to mi nawet lżejszą robotę dał, ja prostowałem te gwoździe do przybijania szyn, bo przedtem nosiłem szyny, a później lżejsza… To sobie siedziałem, jak nikt nie widział, to krzywiłem te gwoździe, a jak widział, to prostowałem, żeby mi roboty nie zabrakło.
    </section>
    <section>
        <time>8634</time>I kiedyś tak siedzę i spoza muru słyszę: <span style="font-style: italic;">– Polak jesteś? – No Polak. – Na drugi dzień tam, na rogu idź, to będzie chleb.</span> I ona pozwalała, ta pani właśnie, hitlerówka taka, poprosiła sobie esesmana tego, który nas pilnował do siebie. Miała ten krzyż, więc ten, prawda, salutował. I ona powiedziała: <span style="font-style: italic;">– Tu będę dawać chleb. Ale ty tego nie widziałeś. </span>I za to też ten esesman dostawał, oni brali tak samo… No i karmiła nas chlebem, tak że te ludzkie sprawy są strasznie poplątane. Ja zawsze mówię, że nigdy nie ma czarnego i białego, tylko są różne odcienie. Tak z ludźmi, w pewnym okresie ktoś jest fajny, mądry, dobry, pomaga innym, a za jakiś czas się robi odwrotnie, tylko o sobie myśli. No i… Ale z tym się trzeba pogodzić, tego się już nie zmieni. <span style="font-weight: bold;">Chciałabym jeszcze bardziej wypytać pana o rodzinę, bo troszkę pobieżnie przeszliśmy nad tym tematem. Gdyby pan mógł trochę więcej powiedzieć o rodzicach, o tradycji, w jakiej pana wychowywali.</span> No więc tradycja u mnie w domu… To ja sobie zawsze przypominam tak: w gabinecie ojca wisiał portret Piłsudskiego, pod tym portretem była skrzyżowana szabla, a pod tą szablą był pistolet ojca z Legionów.
    </section>
    <section>
        <time>8756</time>Ale na tej szabli było wygrawerowane: <span style="font-style: italic;">Bóg, Honor i Ojczyzna</span>. I te trzy słowa mi przez całe życie towarzyszą. I każdemu z młodzieży, jeżeli się spotykam z młodzieżą polską, to im to mówię. Jeżeli będziecie przestrzegać tych trzech słów i Dekalogu, to będziecie prawdziwymi ludźmi. No bo cóż innego można zrobić? Ale według mnie to są trzy słowa, które Polak powinien absolutnie przestrzegać. A w życiu jest różnie. <span style="font-weight: bold;">A jakim człowiekiem był tata? Jak go pan zapamiętał? </span>Był tak jak żołnierz, zdyscyplinowany, żądał dyscypliny też w domu. Oczywiście też uważał, że rodzina to jest to… Jak się młody nie nauczył w rodzinie, to nic. Tak jak mówiłem, no ja taki byłem bardzo zainteresowany wojskiem, ojciec wspaniale strzelał. Nawet miał jakieś nagrody za branie udziału w zawodach strzeleckich. No i tu się muszę przyznać, żeśmy robili źle, bo jak jechaliśmy, a jakaś sadzawka była, staw i żaby wystawiały głowy i kumkały, tośmy strzelali do tych żabek.
    </section>
    <section>
        <time>8860</time>To też nie było fajne, ale uczyłem się strzelać. To nie powinno być, tylko że ojciec był strasznym myśliwym dodatkowo, więc dla niego to strzelanie do zwierząt było normalne... <span style="font-weight: bold;">Czyli wychowywał pana na przyszłego wojskowego?</span> Raczej tak, bo brat nie miał takich chęci. On raczej pokojowo był nastawiony, był już dorosły wtedy, to raczej koleżanki mu się już więcej podobały. A mnie właśnie takie rzeczy. To mój wnuk teraz ma po dziadku. Śmieją się, że zawsze ktoś coś po kimś dziedziczy. On też taki, tylko chodzi i strzela przez jakiś czas, z mieczem chodzi, to się pojedynkuje. Chociaż wnuczka też się lalkami nie bawiła… <span style="font-weight: bold;">A pana brat, jak miał na imię? </span>Zdzisław. <span style="font-weight: bold;"> O ile był starszy?</span> O cztery lata był starszy. Więc jak ja miałem 16, to on miał 20, to już był dorosły chłopak. No ale naprawdę jego nie interesowały te sprawy, jego nie. On raczej miał inne zapatrywania, takie jakieś, no trudno mi powiedzieć, bo… Gnębili mnie, bo ja byłem dużo młodszy. No to jak przeszkadzałem tym starszym, jak koledzy przychodzili, koleżanki do brata… Tu zdradzę też bardzo wielką tajemnicę – jak im przeszkadzałem. Przed wojną już mieliśmy tapczan, to takie nowoczesne było bardzo.
    </section>
    <section>
        <time>8976</time>Wsadzali mnie do tapczana i siedzieli na tym, żebym im nie przeszkadzał. A druga straszna kara to była, ta była największa, no bo nic nie widziałem, nic nie słyszałem, a druga to mnie zawijali w dywan, tak ładnie zawijali i się opierali o ścianę w rogu no i musiałem stać, bo jakbym się ruszył, tobym sobie głowę rozbił. Oni mieli spokój, a ja stałem przy ścianie. <span style="font-weight: bold;">Nie krzyczał pan?</span> Tak… Ale jak nikogo w domu nie było, to mi tak robili, to mogłem sobie krzyczeć. Zresztą jakbym mocno krzyczał, no to mogło się to inaczej skończyć. Tak samo mnie potrafili do drzewa przywiązać. Bo, znowuż, z dziewczętami siedzieli na ławeczce, tam różne rzeczy były, no to młodszemu ucho się robiło takie wielkie, żeby słuchać, co oni tam robią. No bo te rzeczy też już zaczynały trochę ciekawić. To potrafili mnie do drzewa przywiązać. Takie małe drzewko było, żebym tam nie dochodził i nie tego. No ja się uwolniłem, bo tak jakoś ręce, ręce… Drzewko się przegięło, uwolniłem się, tylko że koszuli połowę zostało na tym drzewku. To znowu, jak wróciłem do domu, to mama przerażona, ja tu ręce mam związane, pół koszuli nie ma, plecy dobrze podrapane… Ktoś mnie napadł, różne rzeczy… A nie chciałem na brata powiedzieć, no to cyganiłem, żeśmy się w Indian bawili, ja się musiałem oswobodzić. I za to zostałem pochwalony, że… pewne rzeczy już mi później darowali, jak coś robiłem.
    </section>
    <section>
        <time>9091</time>No to są takie bardzo osobiste wspomnienia. <span style="font-weight: bold;">A był jakiś taki obszar wspólny z bratem, że czegoś się Pan od niego uczył... Czy trochę czasu spędzaliście razem? </span>Tak, tak… No właśnie dyscypliny mnie uczyli. A po drugie, ja w stosunku do nich byłem za mały. Więc oczywiście były takie nauki: <span style="font-style: italic;">– Jak coś wiesz, a co nie wolno, no to nie wolno mówić…</span> Ale ty masz swoje towarzystwo, my mamy swoje. My mówimy o czymś innym, coś nas innego interesuje, ciebie coś innego. Więc ty się zajmuj swoimi sprawami, a my swoimi. Tak mniej więcej to wyglądało, z tym że jakby coś przyszło do czegoś, to jeden za drugim by do ognia skoczył, bo to jest normalne. Zresztą takie jest przysłowie: Kto się czubi, ten się lubi. <span style="font-weight: bold;"> mama jaką była osobą? </span>Mama to była, też to śmieszne, co powiem, to mój kuzyn powiedział: <span style="font-style: italic;">– Twoja mama to była dama. </span>To była taka pani dystyngowana, dobrze wychowana, bardzo dobrze. Tylko ciągle później żeśmy żartowali, bo tam z domu Krupska była. I jak chcieliśmy dokuczyć, to mówiliśmy, że żona Lenina.
    </section>
    <section>
        <time>9198</time>To była kuzynka mamy. Tylko tamta Krupskaja, a ta była Krupska. No więc to też taka rodzina z tej strony mamy, to znowu babcia opowiadała, jak jeszcze za carskich czasów, no bo to panie nosiły te krynoliny, te duże takie spódnice. To jednego z tych powstańców to pod spódnicą miała. Ci wpadli, nie wiem, jak oni się tam nazywali dawniej, a on siedział u babci pod spódnicą i nie znaleźli go. Mówię:<span style="font-style: italic;"> – Dobrze, że jej nie kazali wstać, bo by był kłopot. </span>No to później my, jak dorośliśmy, to mówiliśmy: <span style="font-style: italic;">– Ale miał widok! </span>No i takie różne historie są, ale w sumie biorąc, to i ze strony mamy, i ze strony ojca, to takie patriotyczne były rodziny. Patriotyczne… Też powiem takie… W Warszawie ojciec tam te funkcje miał dosyć poważne, różne zloty były, takie uroczystości legionowe, a mój dziadek, właśnie Krupski, był trochę podobny do prezydenta Mościckiego, też wysoki, prosto się trzymał, biała taka czupryna, zawsze elegancko ubrany. A ci młodzi oficerowie to też se żarty lubili robić i były kiedyś takie uroczystości na stadionie Legii. I tam jakiś zlot był tych Strzelców, z pompą, miał być prezydent i tak dalej, i tak dalej.
    </section>
    <section>
        <time>9319</time>A ojciec służbowy samochód miał, takiego mercedesa odkrytego, taki podobny jak miał Mościcki. No i zawsze jeździł, kierowca to był oficer u ojca. No więc podjechali pod dom, dziadka wziął, bo dziadek chciał na taką uroczystość. Więc ten kierowca był oficer, koło dziadka też oficer, podjechali pod ten, wyskoczył ten, otwierał drzwi, dziadek był w takim meloniku, więc zdjął ten melonik, wyszedł. A jakiś akurat generał stał. Jak zobaczył, podleciał do dziadka i melduje mu. I tak patrzy się, co ten głos mu tak opada, opada. No ale nie wypadało, prawda, bo… no to dziadka wziął pod pachę i na trybunę go zaprowadził, a ci to ryczeli ze śmiechu, że taki kawał zrobili, a dziadek nieświadomy w tym brał udział. To też takie śmieszne, ale… Ja mówię, życie to tyle różnych takich ma niesamowitych historii. A że ja mówię, no wszyscy w domu mieli też poczucie humoru. Jeden z wujków, on był tutaj w Krakowie naczelnikiem poczty kolejowej, zginął przy ewakuacji w 1939 roku, bardzo kochany wujek, bardzo… Takiej słusznej postawy, tęgi, stary kawaler, ale też tak elegancko się zawsze ubierał, przyjeżdżał do nas w odwiedziny.
    </section>
    <section>
        <time>9428</time>Wsiadał, na kontrolę jechał pociągiem, przyjeżdżał w różnych porach do [z] Krakowa, no to wtedy mówi do rodziców: – Macie wolne, możecie sobie do teatru iść, gdzie chcecie, ja się zaopiekuję. Brat też korzystał, szedł do jakiejś panny, no ale ja zostawałem z wujkiem, bo wujek był fajny. A dlaczego był fajny? Lubiał piwo przed wojną, więc szedł sobie do restauracji, a że ja zawsze… Jak wujek przyjechał, to ja jak kleszcz do wujka. No i tam takie wysokie stoliki przy barze, mnie też wsadzał na stolik, no więc piwko i dla kolegi też piwo. Ten mówi: <span style="font-style: italic;">– Absolutnie nie wolno.</span> A wujek mówi: <span style="font-style: italic;">– Przecież to jest mój kolega szkolny, tylko nie wyrósł. </span>No to jak on tak, to ja byłem bardzo dumny z tego. A znowu jak zostawaliśmy w domu, to wujek mówił: <span style="font-style: italic;">– A co będziemy tak w dwójkę siedzieć? Nie masz kolegów? Zaproś tu kolegów? </span>No to prędko zapraszałem kolegów, koledzy przychodzili, wujek się witał z każdym: <span style="font-style: italic;">– Jak się pan nazywa? Jak pan ma na imię?</span> Per „pan”, wszyscy takie oczy… <span style="font-style: italic;">– Co panowie, gramy w karty? – Ooo</span>. <span style="font-style: italic;">– A w co umiecie? W oczko umiecie? – W durnia. – No to gramy w durnia.</span> Ale jak się w karty gra, to o coś, nie ma tak… Zawsze przywoził torbę jakichś cukierków, każdemu rozdzielał pełną pulę i graliśmy o cukierki. Ale w czasie grania wujek palił. Wyciągał papierosy, częstuje: <span style="font-style: italic;">– Pan pali? </span>
    </section>
    <section>
        <time>9541</time><span style="font-style: italic;">Co, nie pali pan? Przecież wnuk mi mówił, że wy palicie po kątach papierosy. Nikogo nie ma, ja nie powiem, zapal sobie. – Ale wykluczone, przecież, gdzie ja palę.</span> Ale za jakiś czas, to tak. Wujek pił przy tych kartach piwko, papierosów my się napalili, oczywiście nadmuchaliśmy, opary w pokoju bardzo były fajne, w jadalni. Więc jak wujek później się patrzył i mówił: –<span style="font-style: italic;"> Rany boskie, niedługo wrócą. No, panowie, robimy porządek, okna otwierać, gazety, jakieś te…</span> I wietrzenie było. No to później na podwórku było tak: <span style="font-style: italic;">– Kiedy wujek przyjedzie?</span> No i wszyscy wujka kochali, bo jak wujek przyjechał, to zawsze kolegów brał i takie albo wycieczki gdzieś robiliśmy do kina. Przedtem było kino od sześciu, od dziewięciu, od 12 lat, od 18 lat i nie puścił. Wujek też tak zawsze mówił: <span style="font-style: italic;">– To, koledzy ze szkoły. </span>Ale to były kowbojskie jakieś filmy, strzelali się, ale żadne tam jakieś takie pornografy, jak dzisiaj. Tylko że strzelali, to młodzieży nie wolno było. No to wujek zawsze załatwiał z portierem, bo w kasie sprzedali, ale portier nie puścił. Tak było dawniej. Wujek znowu przemawiał do portiera finansowo, on wychodził, a my wtedy wchodziliśmy. To wie pani, jaka to radość była, na takie filmy żeśmy chodzili? Tak że był przewspaniały, no biedak zginął właśnie w 1939, przy ewakuacji.
    </section>
    <section>
        <time>9659</time>Tego wujka to właściwie najwięcej kochałem, no bo taki był. Potrafił przyjechać na śmigusa-dyngusa, tylko że tam pociągi różne chodziły. Z tym że pociągi, to se można było zegarek regulować, tak punktualnie, fajnie chodziły... Ale miał taki rozkład, przyjeżdżał w nocy, to ja spałem w łóżku, wujek potrafił odkryć mi kołdrę, garnuszek… Fu! I cały mokry byłem. I wtedy się zaczynał śmigus-dyngus, już wszyscy… Było mieszkanie zalane, aż szkoda mówić, co się działo. Ale takie miał poczucie humoru. A to mnie bardzo odpowiadało. <span style="font-weight: bold;">A może pan jeszcze coś powiedzieć o dziadkach ze strony ojca? Bo tego nie powiedzieliśmy.</span> Tak. To też taka rodzina była, jak już mówiłem może… Dziadek chodził w czamarze, to taka długa marynarka była, takie szramerowane zapięcie, wąs, taki szlachciura, no i myśliwy okropny. Okropny myśliwy, tak że ojciec tam przyjeżdżał, bo oni dzierżawili jakiś teren, ja się na tym nie znałem, na polowania. No i polowali. Ale dziadek był staroświecki, do dubeltówki to miał taką jedną rurkę jeszcze starą i używał prochu dymnego, tak się to dawniej nazywało. A ojciec już był nowoczesny, więc strzelał bezdymnym prochem. Ten proch dymny to polegało na tym, że on był mocniejszy i jak się strzelało, to naokoło strzelającego taka chmurka powstawała.
    </section>
    <section>
        <time>9779</time>Też było tak, bo ja do tej broni też miałem chęć okropną, więc dziadek: <span style="font-style: italic;">– Tylko nic nie mów babci, idziemy na kaczki. </span>Bo tam stawy były duże w Jagiellońskim Gródku. No i rzeczywiście: <span style="font-style: italic;">– Dziadek, daj strzelić, daj strzelić.</span> No to dziadek dał: –<span style="font-style: italic;"> Tylko mocno se przyciśnij do ramienia, bo kopie solidnie. </span>No co to taki chłopak, 10–12 lat, ale dubeltówę wziąłem, to strzela się kaczkę w powietrzu, nie wolno na ziemi, i sobie przyłożyłem, strzeliłem – od razu pach, obojczyk wyskoczył, buzia taka, bo kolba walnęła. Jak przykuśtykaliśmy do domu, to babcia: –<span style="font-style: italic;"> Znowu stary się wygłupia, dał dziecku strzelać. – A gdzie? – No przecież widzę, coście zrobili.</span> No i awantura była do dziadka, że mi dał strzelać. A dziadek mi pozwalał naboje robić. Bo dawniej się do dubeltówki samemu produkowało. Kupowało się łuski, ale porcję tam prochu, śrutu, zależy na co: na kaczki, na zające i tak dalej… Przebitka. Później się zawijało to, żeby się tam coś nie wy… To ja tam ważyłem… Taki byłem dumny! Bo pomagałem dziadkowi. I tak też taki przypadek był, co dziadek został skarcony przez babcię. Bo taki olbrzymi orzech był za domem, przy sadzie.
    </section>
    <section>
        <time>9886</time>A naokoło była taka ławeczka, tam się siadało. A dziadek… Też tam gołębie się zlatywały… No różne, różne rzeczy. No któregoś dnia robimy te, te, dziadek patrzy się i mówi: <span style="font-style: italic;">– Popatrz się, znowu jastrząb przyleciał po gołębie.</span> I łaps za dubeltówkę, do okna i chlas strzelił i zapomniał, że okno było zamknięte, przez szybę sobie strzelił. Oczywiście w pokoju kupę dymu, brzęk, huk, babcia wlatuje, ja trochę przerażony… No i znowu była, prawda… przestroga dla dziadka, żeby mnie takich rzeczy nie uczył. A dziadek nas uczył, owszem. Tak zwana była drewutnia, tak się to na wschodzie nazywało. To była taka szopa na drzewo, na takie rzeczy. To kazał nam dziadek robić babki z gliny, takie foremki były na ciasteczka, i te babeczki robiliśmy z dziurką w środku, nie wiedzieliśmy, o co chodzi dziadkowi. To musieliśmy wysuszyć, dziadek przewlekał to przez sznurek, wieszał, taki okap był i do tego mieliśmy strzelać z bratem, celować. To jak już żeśmy dobrze strzelali, to dziadek robił wahadło, trzeba było w ruchu strzelać. A na domu była taka chorągiewka metalowa, która dziadkowi wskazywała, jak szedł na polowanie, z której strony wiatr wieje, ale przestała działać, bo tak my ją postrzelaliśmy, że już się nie ruszała, była sito. A babcia mówiła: <span style="font-style: italic;">– Te drzwi to jeden ołów jest, to niezdrowe. </span>
    </section>
    <section>
        <time>10002</time>No i takie były właśnie różne rzeczy, ale dziadek nas też przysposabiał i wtedy to brat brał udział w tych zabawach. Na polowanie nie, ale takie strzelanie – to owszem. <span style="font-weight: bold;">Często jeździliście do dziadków?</span> Przeważnie pół wakacji to tam spędzaliśmy, jeden miesiąc u dziadków. I Boże Narodzenie, dajmy na to, bo takie noworoczne polowania zawsze się odbywały, to też trzeba było do dziadków. A wtedy ja im liczyłem naboje, bo na pasie każdy myśliwy miał naboje i jak szli na polowanie, to ja każdego zapisywałem, wiele naboi, a później, co przynosił: ile kuropatw czy tam zajęcy, zależy jaki okres był na polowanie. I śmiałem się, że pudłują. No bo jak wyliczyłem – więcej naboi wystrzelonych, bo każdy te wystrzelone brał, bo później się jego nabijało. To kontrolowałem: <span style="font-style: italic;">– O, tyle pudeł, co za strzel… </span>Nie, niedobre. No to później mnie też przechytrzyli, ja to wyłapałem, bo do kieszeni brali naboje. Jak wystrzelał, to se wsadzał te… <span style="font-weight: bold;">Mówił pan, że połowę wakacji u dziadków spędzaliście, a resztę lata jak?</span> W rejonach górskich, bo wszyscy lubiliśmy góry, to Rabka, Rabka Zaryte… Później przełom Dunajca, Popradu, to była Piwniczna, Łomnica, takie miejscowości, bardzo takie letniskowe, przedwojenne. I kiedyś właśnie z najstarszym wnukiem taki rajd zrobiliśmy samochodowy, te okolice, gdzie ja za młodu…
    </section>
    <section>
        <time>10120</time>Jest takie zdjęcie, zresztą publikowane w tym Ocaleni z Mauthausen – przed domem zdrojowym w Żegiestowie. Myśmy tam przejechali i stwierdziłem, że to już nie jest to, wszystko się zmieniło. No, normalnie, ale te wspomnienia, które ja miałem, to już nie było to. Tam, gdzie w Łomnicy mieszkaliśmy, zupełnie zmienione, potok uregulowany, rynna... Dawniej był dziki potok. Tak że… No po prostu dobrze się nam powodziło i stać było rodziców, żebyśmy tam jechali. <span style="font-weight: bold;">Całą rodziną jechaliście? </span>Tak, cała rodzina jechała i nawet niektórym się… No wszystkim się nieźle powodziło, ale niektórym mniej. No tośmy te dzieci właśnie ciotek brali i jechali z nami. To było fajne, bo to taka cała paka już jechała. No więc różne tam robiliśmy zapory na tych rzeczkach, potoczkach. Wujek, właśnie ten Stasiu, przyjeżdżał, on był też grzybiarz i wędkarz. No więc tam urzędował z nami, też zawsze nas przedstawiał, że to koledzy. No i tak było to beztroskie po prostu dzieciństwo, absolutnie. No bo niczego mi nie brakowało, niczego.
    </section>
    <section>
        <time>10230</time>A później przejście właśnie do tych tragicznych dni, no to to się odbiło. Bo ja sobie nie mogłem zdawać, że to może być inaczej. Mnie się zdawało, że to przez całe życie będzie tak dobrze. I<span style="font-weight: bold;"> bezpiecznie… </span>Ja się o nic nie muszę martwić, wszyscy się za mnie martwią, bezpieczny jestem. No ale tak jest… Ja mówię, no nie ma rodziny w Polsce, nie ma, która by nie ucierpiała w czasie wojny, która by nie straciła bliskich, dalszych, znajomych, kolegów… Tak że... <span style="font-weight: bold;">Ale w waszej rodzinie, to pan bardzo…</span> No ja jestem chyba no taką bardzo charakterystyczną… Rodzina moja jest… Właściwie przetrzebiono nas tak dokładnie. I ze strony Niemców, i Rosjan.
    </section>
    <section>
        <time>10295</time>To już taka supertypowa, bo albo z tej, albo z tej dostawali, a ja osobiście dostałem z dwóch stron. Ale jakoś się udało to przetrzymać. <span style="font-weight: bold;">A może pan jeszcze coś powiedzieć o tym wczesnym okresie? Czy coś pan pamięta jeszcze z Wilna, gdzie pan najpierw mieszkał przed pójściem do szkoły?</span> Tak. No chodziłem do szkoły… Wiecie państwo, to zupełnie inne czasy były. Dajmy na to… Najpierw mieszkaliśmy na Antokolu, później mieszkaliśmy na terenie pułku, no bo ojcu było wygodniej być na miejscu. Zresztą miał taki zwyczaj, żeby wszystko patrzyć lepiej, być przez cały czas, no bo taką miał naturę. Nawet sobie przypominam, że… A ja zawsze tam się wkręcałem, wchodziłem. Tak że w pewnym okresie ojciec zabronił, żebym ja chodził na teren już wojskowy, nie tam, gdzie mieszkania… Nie mają prawa mnie puszczać. No, dowódca pułku, trzeba wykonać, a z drugiej strony: no jak, on może naskarżyć do taty? Tak że biedni byli ci żołnierze i oficerowie. Ale sobie tam pozwalałem, chodziłem, bo to był pułk samodzielny, więc mieli i samoloty wtedy, to było już coś, była artyleria, było parę czołgów. No było dla mnie…rajchodzić po tym, oglądać.
    </section>
    <section>
        <time>10401</time>Też sobie przypominam, że był taki okres, co ojciec jako piłsudczyk… To dla dzieci Piłsudskiego konie, dwa koniki hodowali, żeby w prezencie dostały, na imieniny. Już nie pamiętam... Marysia… i druga, jak się nazywała, też nie pamiętam... To przecież dużo starsze ode mnie były. To próbowałem ujeżdżać te konie właśnie. Też się nie bardzo kończyło to fajnie. Tak że: <span style="font-style: italic;">– Nie będziesz chodził po tym, bo przeszkadzasz. </span>A wiem, że ojciec miał taką naturę… To wtedy byłem z ojcem, bo chciałem spróbować jedzenia, jak wojskowe jedzenie smakuje, więc mnie na kuchnię wziął. No i spróbował zupę i coś było, jakieś zepsute mięso w tej zupie, nie pamiętam co. I tak ojciec bez niczego kopnął tylko w kurek i z jednego kociołka zupa na podłogę… Wyjął zegarek, bo to na rękę nie, tylko kieszonkowy: o tej i o tej godzinie obiad musi być dla żołnierzy, ale normalny. Przez to go właśnie tak trochę usunięto z pułku, bo… Wszędzie i przed wojną były… Najlepsiej się zarabiało na dostawach do wojska, zresztą Żymierski miał tę sprawę też z dostawami... A ojciec to plenił, że tak powiem, no to ci dostawcy znowu uprzejmie dawali znać, że im psuje interesy…
    </section>
    <section>
        <time>10513</time>No i dlatego ojca zdjęli stamtąd. Ale myśmy tam dosyć, dosyć, dosyć… A to były takie czasy, dajmy na to do szkoły, to z ordynansem chodziłem, no bo każdy oficer miał ordynansa. No, myśmy mieli służącą, ordynansa, to byli Białorusini przeważnie, wszyscy chcieli zostawać na stałe w wojsku, jak u nas byli. No bo jechał na urlop, bo mama była tak jak moja żona, o wszystkich dbała, za wszystkich cierpiała… Taka była. I zawsze ogromne paki ubrań różnych rzeczy on brał do siebie. A jego ciągle… Taki Wasyl był, nawet imię pamiętam… To jego pamiętam, jak froterował podłogę, na nogach miał szczotki takie, się zakładało szczotki na nogę i tak tymi nogami froterował, bo to były dębowe parkiety. No to jeździł i opowiadał mi różne rzeczy, o swojej tam rodzinie. I ja go właśnie zawsze namawiałem, żeby mi jedzenie z kuchni przynosił. A przed wojną to żołnierze, jak gdzieś byli, to dostawał kawę w takich kostkach, to była kawa z cukrem, z cykorią, bo dawniej to się cykorię do kawy dodawało. To już była gotowa taka porcja, tylko do wrzątku się wrzucało i była kawa. Kiełbasa była fajna, taka żołnierska, więc on mi to przynosił, mieliśmy taką umowę tajną, a ja mu znowu dawałem coś innego, jakieś czekolady i tak dalej.
    </section>
    <section>
        <time>10638</time>Współpraca bardzo fajna była, no i pamiętam, jak szedł do cywila, to bidak się popłakał, no bo dobrze miał u nas. Bo tam nie było różnicy, czy był Białorusin, Ukraina, u mnie w domu nie, czy był Żyd czy nie-Żyd. Nie, nie było tego, absolutnie. No a on mnie woził, jak była zima, to na sankach mnie ciągnął do szkoły. Ja miałem osobistego ordynansa, no bo samemu niebezpiecznie, bo tam były te okolice, tam różne się działy ?[5; 09:52] w onych czasach, więc się bali rodzice. To zawsze mnie pilnował. Też pamiętam Kaziuki w Wilnie, takie jarmarki na Kazimierza, na króla, założyciela Wilna, to takie olbrzymie jarmarki. Już nie pamiętam, na którym placu, ale chyba pod katedrą albo… Nie pamiętam. To zjeżdżali się okoliczni ci rolnicy, no i tutaj chcę powiedzieć, że tam masę było szlachty zagrodowej, jak to się nazywało. Oni mieli patenty królewskie, od Grunwaldu. Za walkę, za te… dostawał szlachectwo, a to byli tacy obszarnicy, że w kapciach chodzili takich plecionych z łyka, owinięte takie onucami, ale kontusz miał i karabelę.
    </section>
    <section>
        <time>10739</time>Bo był szlachcicem, a kapustę sprzedawał, przyjeżdżał, ale to był szlachcic. I to mi właśnie utkwiło w pamięci, to były olbrzymie ?[5; 11:08], Kaziuki to się nazywały. To nie omieszkałem być na każdym. No i poza tym… No w szkole też… Była szkoła zadowolona, bo pułk miał patronat, opiekę nad tą szkołą. Więc te różne takie właśnie: wyjazd na kulig, zwiedzanie, jak żołnierze żyją, jak mieszkają, no to dostawali grochówkę… A bieda była... <span style="font-weight: bold;">To była szkoła publiczna czy prywatna? </span>Nie. Publiczna. Ja nigdy do prywatnych nie chodziłem, bo ja miałem się uczyć tak jak wszyscy, żadne tam wyjątki, mowy nie ma… A to lubieli, bo mieli okazję poznać żołnierzy. Ojciec był zarazem, bo tam był, już nie pamiętam, jak się… Klub Sportowy, to był jakiś tam WKS, Wojskowy Klub Sportowy. Ojciec tam oczywiście z powodu swojej funkcji to był prezesem klubu. Więc chłopaki za darmo chodziły też na mecze, co było bardzo ważne. No a po drugie też jedli, dożywiali ich. Bo to nie tak, jak teraz jest na wsi, bieda była naprawdę okropna, okropna bieda była. No i co jeszcze pamiętam? Na terenie pułku były, tak jak dzisiaj pamiętam, dwa korty tenisowe na takim jakby podwyższeniu, między kortami był taki jak gdyby wąwozik, a wtedy, jak padał śnieg, to śnieg padał.
    </section>
    <section>
        <time>10859</time>Przez noc potrafił metr, półtora metra napadać. I to zasypywało ten wąwozik, to myśmy drążyli tunele i robiliśmy obozowiska, braliśmy świeczki, tam się świeciło, wtedy ten śnieg się powłoką lodową… bo to się topiło… Ale myśmy tam urzędowali całe dnie. To jak przyszła wiosna, roztopy, to śnieg spadał, a te tunele jak kretowiska zostawały. To myśmy jeszcze specjalnie chodzili, jak już było przezroczyste wszystko, i palili świeczkę, bo to fajnie wyglądało, śnieg się palił. To takie fantastyczne były przygody. Zresztą były… Tam to była zima. Jak była zima, to był mróz 20–30 stopni, śnieg po pas, no była frajda dla dzieciaków. Oczywiście dla tych, co mieli ubrania ciepłe i jako tako żyli, bo tak to była wtedy klęska. Teraz sobie ludzie nie uświadamiają, co to było. Tak samo jak w Warszawie, znowu jak już byliśmy, to moja szkoła Cecylii Śniegockiej, ta podstawowa... To proszę, tu nazwę pamiętam, bo dostawałem w kość w szkole. No więc myśmy zapraszali dzieci, mieliśmy opiekę nad szkołą w Pińsku, na Białorusi. I zapraszaliśmy tę szkołę, która rodzina… się lepiej powodziła, to więcej dzieci brała, no i wtedy się ich utrzymywało, oni zwiedzali Wilno, i tak dalej.
    </section>
    <section>
        <time>10972</time>To proszę sobie wyobrazić, myśmy mieli dwoje, siostra i brat, to wzięliśmy ich do kina, pierwszy raz w życiu byli w kinie, to była chyba trzecia klasa… To oni biegli… To były seanse, była przerwa i znowu był… No bo takie były taśmy, trzeba było wymienić, była przerwa, światło się paliło, my się patrzymy, a oni kucają, bo oni nie wiedzieli, że krzesło trzeba sobie położyć, bo krzesła były wahadłowe. Ciemno było, jak żeśmy przyszli, no to oni kucali, biedaki, bo nie wiedzieli, że krzesło sobie opuścić… No tak było, biedni… Ale też obładowani wrócili i ta szkoła w rewanżu nas zaprosiła, żebyśmy przyjechali do nich. No i fantastycznie nas gościli. Nawet chcę państwu powiedzieć, że byłem na… To można nawet nazwać polowanie na sumy. Bo na Prypeci, tam były rozlewiska duże, to były sumy dochodzące do ponad 100 kilo i oni to harpunami łowili, tran wytapiali i to było oświetlenie, bo nafta była za droga. I sami topili, robili tran i takie kaganki były, naczynia gliniane, plecione te knoty, lali ten tran, knot i to się paliło. To było oświetlenie, śmierdziało to strasznie. Mama później nie mogła wywietrzyć naszych ubrań, bo tak śmierdziały.
    </section>
    <section>
        <time>11088</time>No bardzo nas tam też serdecznie przyjmowali, to już tak zbiorowo, zresztą myśmy całe jedzenie, wszystko, wszystko zawieźli ze sobą, bo wiedzieliśmy, że tam straszna bieda. <span style="font-weight: bold;">A gdzie mieszkaliście?</span> Mieszkaliśmy w szkole. W szkole żeśmy mieszkali, no bo nie było możliwości u tych… Z tym żeśmy zwiedzali, jak oni mieszkają. Niektórzy w lepiankach mieszkali, naprawdę. A dajmy na to koszenie łąk, to jak przyszła zima, bo nie można było dojść, tylko jak zamarzło, to to, co trwa wystawała nad lód, to dopiero kosili. A żyli… To właśnie ryby, ziemniaki, kasza jakaś, proso, a ubranie – len. Uprawiali len, to międlili, to się tak nazywało, na takich urządzeniach zmiękczali ten… A z nasion to był olej, omasta też do jedzenia. No i później żeśmy pojechali do Pińska samego, do stolicy, no i tam też tak ciekawie, bo ci wszyscy rolnicy, rybacy, to łodziami podjeżdżali pod Pińsk i targ był na łodziach. Wszyscy mieszkańcy schodzili na te, bo to na górze był Pińsk. I tak to wszystko żeśmy oglądali, to bardzo dobre było, bośmy trochę się… Oczywiście myśmy sobie za bardzo nie zdawali sprawy, to teraz ja to mówię, o tej różnicy między wsią tamtą a Warszawą.
    </section>
    <section>
        <time>11201</time>Bo to żadnego porównania nie było… <span style="font-weight: bold;">To może pan właśnie trochę powiedzieć o tej przedwojennej Warszawie? Co pan zapamiętał z miasta? </span>To, jak mówiłem właśnie, my należeliśmy do tej grupy dobrze sytuowanych ludzi. To od pl. Trzech Krzyży, Książęcą na dół, na Czerniaków się jechało, już były tramwaje, autobusy… Pamiętam autobus, oczywiście policjantów na skrzyżowaniach… Te wszystkie takie… Samochód, jak jechał, to… musiał rękę wystawić przez szybę otwartą, gdzie jedzie. Samochód… Ja tu mam prawo jazdy… Nauka na prawo jazdy, gdzie jest powiedziane, że samochód o pełnych gumach, to znaczy nie pompowanych, tylko lanych, nie mógł przekraczać 15 km/h. <span style="font-weight: bold;">A to czyje to prawo jazdy? </span>Też od cioci tu, z Krakowa… To z Lwowa właściwie jest, bo to był lwowski… Też właśnie tak od rodziny to wszystko pozbierałem, prędziutko, żeby to mieć, bo to mnie interesowało. Tak, jak mam książeczkę wędkarską. Bo to wędkarz każdy musi mieć prawo wędkowania, to na Wiśle był dozwolony połów nie łososi, tylko jesiotrów. Proszę sobie wyobrazić, na Wiśle były jesiotry. Takie to odległe czasy. <span style="font-weight: bold;">A tata miał samochód? </span>Nie. Miał służbowy.
    </section>
    <section>
        <time>11312</time><span style="font-weight: bold;">Woził go kierowca? </span>Tak, kierowca woził. <span style="font-weight: bold;">A jak wyglądał dom, w którym mieszkaliście w Warszawie? </span>To był dom trzypiętrowy, 11 klatek schodowych, więc olbrzymi. I tak, jak mówiłem, tam wojskowe rodziny, jakichś tam urzędników państwowych i tak dalej, i tak dalej. To taki był… Mieliśmy własny sklep, znaczy w tym domu na zewnątrz był sklep, i właściwie się zaopatrywali mieszkańcy i on bardzo dobrze prosperował, mimo że na jednym domu. Był ogród duży, były działki. Każdy, kto miał ochotę, to sobie mógł działkę mieć. Był kort tenisowy, było boisko do siatkówki dla mieszkańców tego domu. Ale korzystali inni, no bo myśmy mieli kolegów, nie? To trzeba było zapraszać na takie rzeczy. A niektórzy też zarabiali, bo podawali piłkę na korcie, no to dostawali parę groszy za to. Bo bieda też tam była, też była bieda. KM-M: A samo mieszkanie było duże? Jak wyglądało? JR: Cztery pokoje mieliśmy, kuchnia była jeszcze z pokojem dla służby. Oczywiście łazienka osobno, klozet osobno. Łazienka wyposażona w bidety, w różne takie… No, luksusowa. Był gabinet ojca, była sypialnia, pokój dziecięcy i jadalnia. Z tym że salon, to salon i gabinet ojca, to było jedno, to była ściana rozsuwana. Ścianki, takie kryształowe lusterka można było rozsunąć i robiło się wielką salę.
    </section>
    <section>
        <time>11432</time>No to właśnie jak były jakieś imieniny pana pułkownika, coś, no to się rozsuwało i goście przychodzili i zawsze małemu… dostawał wojsko… Przedtem były żołnierze takie ołowiane, były czołgi już różne. I ja dostawałem, kto przychodził, to taką paczkę żołnierzy. To w okolicy nikt tyle wojska nie miał, co ja, więc przychodzili, na podłodze żeśmy to rozkładali i wojnę robiliśmy. Wujek Stasiu, jak przyjeżdżał, to też z nami wojny robił. <span style="font-weight: bold;">Czyli z bratem mieliście jeden pokój, tak? Dzieliliście pokój?</span> Tak. Mieliśmy jeden z bratem. <span style="font-weight: bold;"> I zawsze była służąca w domu?</span> Zawsze. <span style="font-weight: bold;"> Ale zmieniały się, czy to była taka wierna sługa, stała? </span>Wie pani, zawsze raczej mieliśmy takie, które asymilowały się, że tak powiem. Z tą Władzią, pamiętam nawet imię, tą ostatnią, co w 1939, a później za okupacji… No później ja się to wszystko dowiedziałem, bo wtedy byłem za mały, żeby mi o tych rzeczach mówić. Ona była fajna, przypilnowała mieszkanie, bo liczyła, że to będzie jej. Ale miała jakiegoś narzeczonego i on się odgrażał troszkę. Nie wiem, bo może się ona coś orientowała, że ojciec żyje. Myśmy tego nie mówili głośno w domu, ale… To go poprosili grzecznie na rozmowę, no i już przestał się interesować.
    </section>
    <section>
        <time>11547</time>No bo mu po prostu zagrozili, że jak będzie dalej… to niestety, ale straci życie. Nawet się uspokoił, ale ona w końcu odeszła z domu, odeszła od nas. No ale myśmy mieli tak… No ja musiałem mieć zwierzęta, więc miałem psa – seter gordona, bo ojciec do polowania… Zresztą ja nie kazałem, broniłem ją, bo się męczy na polowaniu. To jak ojciec przywiózł bażanty, kuropatwy, obojętnie, zające do łazienki, bo tam łatwo było zmyć, to Leda od razu pilnowała. Nie wolno było wejść do łazienki, bo ona już pilnowała zwierząt. Mieliśmy równocześnie kota, a jakże! I królika, którego, też to już za okupacji było, którego kupiono na obiad i został jako rezydent w domu. A Leda, jak miała małe, to kot miał ochotę strasznie się pobawić z tymi małymi, a ona nie pozwalała. Tak to było w porządku z kotem, ale jak miała małe, to kot daleko. Ale jak wychodziła na spacer, małe zostawały, takie jeszcze oseski, to kot prędko leciał, to był kocur, kładł się, a te małe mu po brzuchu szukały sutek. I tak szukały, wymordowały się i zasypiały. I kot przysypiał, i te małe. I Leda przychodziła i pamiętam ten pierwszy moment, w przedpokoju miała legowisko, bo były dwa przedpokoje w domu, bo były dwa wejścia…
    </section>
    <section>
        <time>11664</time>To tak jak pies legawy, do polowania ta łapa, taka postawa – kot leży z małymi. No coś tu trzeba zrobić, nie? I taka chwila zastanowienia, wchodziła na to legowisko, i tak kładła się, o ścianę się opierała, zjeżdżała na dół i tak: Leda leżała, kot leżał i te małe. Takie trzy warstwy były i wszyscy spali. Kot, jak się budził i widział, że ona leży, to prędko uciekał, bo wolał się nie narażać. A królik znowu, to oczywiście jadł to, cośmy… Resztki z obiadu, a jak było mu mało, to brał swoją miskę i stukał po podłodze: dawać jeść. Tak. No i bidak też zginął, bo w czasie powstania to Niemcy zajęli ten dom, zrujnowali go i podobno… Bo tam od sąsiadów jeszcze później część rzeczy, te zdjęcia właśnie różne poznajdywali, to przechowali, że może przeżyjemy i później nam oddali, to mówią, że zaczadził się, bo część mieszkań było spalone, i że królik się zaczadził w mieszkaniu. Kot gdzieś poszedł, nie było... <span style="font-weight: bold;">A pies? </span>A pies to wcześniej już… musieliśmy uśpić, bo raka miała… Raka, tak że musieliśmy uśpić. No i później już psa nie mieliśmy, no bo stracić takiego przyjaciela to już nie chcieliśmy mieć nowego.
    </section>
    <section>
        <time>11773</time><span style="font-weight: bold;">Czyli Niemcy weszli do tego domu, ale to już po waszym aresztowaniu, tak? </span>Proszę? <span style="font-weight: bold;">W czasie Powstania, już po waszym aresztowaniu Niemcy tam weszli, tak? </span>Tak, tak, tak… Jak już mama zginęła… <span style="font-weight: bold;">A jak to właśnie było z mamą?</span> Mama taką funkcję pełniła... Z wykształcenia była nauczycielką, no więc tę pierwszą pomoc umiała udzielić, no i tak jak gdyby jak sanitariuszka pracowała. No i została ranna. Została ranna, wzięto ją do szpitala polowego. To był budynek, na którym, na dachu, był namalowany czerwony krzyż i były flagi – czerwony krzyż i Niemcy oczywiście zbombardowali i tam zginęła pod gruzami. No właśnie, tak przestrzegali tych konwencji. <span style="font-weight: bold;">Ale to już było też po zabraniu pana, tak? </span>Nie, jeszcze przed zabraniem. <span style="font-weight: bold;">To pan wiedział?</span> Ja wiedziałem, że mamy nie ma. Ja wiedziałem, że nie ma ojca… Wiedziałem, że mama zginęła, bo ja jeszcze się uchowałem. No i później z bratem no to… Wie pani, to trudno opisać ten moment, bo ludzie się tak przemieszczali w Warszawie. Jedna ulica była Niemców, druga powstańców, wie pani… Najgorsi byli „gołębiarze”. Myśmy ich tak nazywali „gołębiarze”, to byli Niemcy, którzy siedzieli gdzieś na dachach, na strychach, mieli karabinki strzelców wyborowych i jak ktoś przez ulicę przebiegał, to oni zabijali.
    </section>
    <section>
        <time>11890</time>I właśnie ten kolega, co mówiłem, co był ranny, to dosłownie wystawił głowę z bramy, no i dostał postrzał. Nawet wydłubaliśmy mu ten pocisk, który… Bo między cegły się wbił i nosił na pamiątkę… miał. Ale mu nie pomogło. Tak jak ja miałem pamiątkę ojca znowu z Legionów, bo ojciec zginąłby, tylko miał dwudziesto… albo dolarówkę, albo… Już nie pamiętam, co to było, duża taka moneta. I tu, w tej kieszonce, miał. I pocisk palnął, tak jakby kamizelka ochronna, wbił się w tę monetę, oczywiście stłukł mocno, ale nie zabił. I pamiętam, że ojciec miał do wyboru na pamiątkę od siebie – tak dzielił między dzieciaków – aparat fotograficzny i ten pieniądz. Ja wybrałem ten pieniądz oczywiście, brat aparat. No i ten pieniądz też oczywiście zginął. A też się chwaliłem zawsze i jeszcze tam ubierałem to, jak Ukrainiec strzelał do ojca, ojciec biegł, dostał w pierś, się przewrócił, ale nic mu się nie stało. <span style="font-weight: bold;"> A brat też brał udział w Powstaniu? </span>Nie wiem, bośmy się rozeszli… <span style="font-weight: bold;">Czyli w ogóle pan nie wie, co się z bratem działo? </span>Nie, nie… Dopiero w obozie w Mauthausen – brat.
    </section>
    <section>
        <time>12003</time><span style="font-weight: bold;">Na kwarantannie się spotkaliście? </span>Na kwarantannie. I<span style="font-weight: bold;"> jak wyglądało to wasze spotkanie?</span> No trudno to też powiedzieć, bo to był szok. Ani on nie wiedział, że ja żyję, ani ja nie wiedziałem, że on żyje. I od razu było… On już był dorosły… Obydwoje podaliśmy się za elektryków, oczywiście ja dostałem od razu w łeb: <span style="font-style: italic;">– Ty mogłeś być uczniem, nie elektrykiem</span>. A brata wzięli jako elektryka, uwierzyli. No bo on miał takie trochę zacięcia politechniczne. No i jego dlatego wzięli do Gusen do pracy, bo tam u Steyra się pracowało albo u Pucha w tych zakładach, a mnie jako takiego bandytę bez wykształcenia, no to do Melku. Tylko on bidak wyszedł gorzej, bo jego… Po trzech miesiącach zginął, bo ja dostałem później wiadomość, przez austriacki Czerwony Krzyż się starałem, no to mi dali… To podałem, bo… Mniej więcej tak było, że ta numeracja obozowa była bliska między nami, no i znaleźli brata i przysłali, że… Już to było, nas wzięli, kiedy żeśmy w sierpniu… We wrześniu, 9 września dokładnie, no to w październiku już nie żył. Szybko.
    </section>
    <section>
        <time>12113</time>Zresztą ja mówię, ja byłem taki postrzeleniec, pół dnia goniłem, byle nie zjeść, nic nie lubiałem jeść, byłem niejadek, to mi bardzo pomogło. A on był słusznej postawy, lubiał sobie zjeść, no i… A później on inaczej to przeżywał. Inaczej przeżywał śmierć matki, inaczej ojca, całej rodziny, a ja inaczej. Ja to brałem jakoś tak, no inaczej, nie tak przeżywałem jak on. <span style="font-weight: bold;">Nie docierało tak do pana...</span> Tak. Dlatego on szybciej poszedł. <span style="font-weight: bold;">A ten wasz dom uległ zniszczeniu, nie ma już go?</span> Częściowo. Nie, odbudowany został. No ale cóż? Nawet ta ciocia ze Sulejówka to też energiczna osoba była, część nawet rzeczy odnalazła u niektórych i pooddawali. To trzeba przyznać, że pooddawali. No różnie się tłumacząc, niektórzy, że chcieli na przechowanie i tak dalej. No ale wiedzieli, że to jest nasze, tak że ciocia te do Sulejówka sobie przywiozła… Nawet jeszcze miałem taki stareńki rodzinny zegar stojący, ale to dałem synowi. No bo to nazwisko jest jednakowo, więc on dostał ten zegar. To też taki był, no… Ładne parędziesiąt lat. A tak nic… <span style="font-weight: bold;">A jaki to jest teraz adres, stoi tam? </span>Hołówki 3… <span style="font-weight: bold;">Nadal, tak? </span>Teraz się to inaczej nazywa… Oj… To też już skleroza. To się nazywa Ogrodowa nie Ogrodowa… Zresztą przedtem ten blok było widać, teraz od strony Czerniakowskiej go w ogóle nie widać, bo zabudowali, ten właśnie kort tenisowy, to wszystko…
    </section>
    <section>
        <time>12238</time>Tak że on jest w głębi, jak gdyby w suterenie innych domów. I tu bloki, a tu takie budowle przedwojenne, no to więc takie nie bardzo było… No ale mieszkanie to było oczywiście nasze, własnościowe mieszkanie. No ale różne losy były… <span style="font-weight: bold;">A szkoła gdzie była? </span>Szkoła na Czerniakowskiej, Cecylii Śniegockiej, jak pamiętam właśnie, podstawowa bardzo taka też, przyznam się, że hadko to powiedzieć, ale nie wiem, jaka patronka była, kto to był. Nazwisko wiem, też musiałem wiedzieć, kto to był, musiała być jakaś patriotka. No i to była publiczna, normalna szkoła… <span style="font-weight: bold;">Ale mówił pan, że dawali panu wycisk… Bo się pan nie uczył za bardzo czy…? </span>To było takie określenie w domu: Bardzo zdolny, ale leń, no… A tam chciano, tak jak każda szkoła chce mieć jakieś, jak to się nazywa, stopień nie stopień, żeby jego uczniowie gdzieś tam szli wyżej, skończyli wyższe szkoły, uczelnie i tak dalej. Poziom był dosyć taki wysoki i pilnowali. Ja się uczyłem, jak było potrzeba, jak nie było potrzeba, no to… To wolałem biegać, strzelać…
    </section>
    <section>
        <time>12341</time><span style="font-weight: bold;">A do harcerstwa pan należał? </span>Nie, no bo ojciec miał Strzelców, tę młodzież właśnie, a harcerstwo było konkurencyjne. Tak się śmialiśmy. <span style="font-style: italic;">– To ty masz domowe wyszkolenie... </span>Zresztą bardzo dobre, strzeleckie miałem bardzo dobre. Nawet później, bo to też tak, wie pani, po tych wszystkich rzeczach, po studiach każdy był oficerem, taki czas był. Przy szkole było Studium Wojskowe i musiało się kończyć. Więc łaskawie zostałem oficerem, ale za to, że miałem takiego ojca, to co jakiś czas na trzy miesiące szedłem na przeszkolenie. Co mi się dziecko urodziło, od razu mnie brali na przeszkolenie i uczyli mnie. Ale że ja miałem zacięcie takie, to sobie radziłem z żołnierzami, bo mój dowódca kompanii… A ja byłem dowódcą pierwszego plutonu, to zawsze zastępowałem go. On był bardzo pracowity, lubiał bardzo pracować alkoholowo... Więc on pił, a ja ćwiczenia prowadziłem z wojskiem. Wtedy to nie przeszkadzało, że ta przeszłość była taka. Tylko na złość mi dokładnie robili. Brali mnie zawsze co jakiś czas, tak że normalną służbę z nawiązką – te trzy miesiące wypełniłem. Aż wpadłem na pomysł… Jeszcze musiałem mieszkać w koszarach, to w Skawinie było, tam był taki oddział…
    </section>
    <section>
        <time>12460</time>To właściwie wojsko było… Bo nie zasłużyłem na normalny, to wojsko było budowlane. To były jednostki wojskowe, które budowały tam te zakłady w Skawinie, hutę. Ja tam z nimi byłem, miałem osobne mieszkanie, no bo musiałem mieszkać. A tak jakoś dziwnie się złożyło, że przy kancelarii takie żelazne drzwi były do mojego pokoju. No i ci zawodowi tam u mnie sobie urządzali popijawę, bo nikt tam nie wchodził. No i w końcu, jak już mnie tak mordowali okrutnie, bo to nie było przyjemne, no to mówię:<span style="font-style: italic;"> – Panowie, czy ja muszę tak chodzić, na te… tak ciągle? Bo już stary koń jestem, wystarczy tego szkolenia. – A to siadaj, piszemy ci zwolnienie. </span>Ale byli w takim stanie, że jakby mi zwolnienie napisali, toby mnie do kryminału wsadzili. To ja mówiłem: <span style="font-style: italic;">– Może jutro. </span>I jeszcze złośliwie, że jeszcze na imieniny mnie też brali, w marcu zawsze mnie brali. I przyszedł marzec, ustaliliśmy z żoną: – <span style="font-style: italic;">Masz przepić pensję, tylko żeby ci dali spokój.</span> I przepiliśmy tę pensję i powiedzieli: <span style="font-style: italic;">– No widzisz, tyle lat się mordowałeś, a to się nie załatwia z pułkownikami, tylko z sierżantem, który prowadzi akta. On twoje akta da do spodu i masz święty spokój.</span> I tak zrobili. A jeszcze jedno jest niesamowite, bo też dostałem zaszczyt właśnie po takich ćwiczeniach z podporucznika na stopień porucznika.
    </section>
    <section>
        <time>12573</time>Więc pierwszy dyplom mam taki: prezydent czy jakiś tam minister mianuje podporucznika Józefa Rosołowskiego do stopnia porucznika. Ten drugi dostałem taki: obywatela Rosołowskiego mianuje się do stopnia porucznika. Ja to przeczytałem, a wtedy było 16 stopni do tego porucznika. I ten, który mi dawał… A to taka uroczystość była na Alejach, ja mówię: <span style="font-style: italic;">– Pułkowniku, dziękuję, żeście mnie tak uszanowali, moją osobę</span> – ja zawsze żartuję – <span style="font-style: italic;">żeście mi dali porucznika. – Zasłużyliście. </span>Ja mówię: <span style="font-style: italic;">– Tak, pułkowniku, tylko ja dostałem z obywatela na porucznika</span>. On mówi: <span style="font-style: italic;">– Niemożliwe, dajcie to. </span>Znowu po łacinie… <span style="font-style: italic;">– To straszny błąd, nie można tak</span>. No i próbowali mnie upić, żeby mi to zabrać. Ale ja przezornie dałem koledze, który wcześniej uciekł, ten dyplom, no i do dzisiaj mam, z obywatela na porucznika, to jest jedna rzecz. I druga: odporny na podszepty wroga. No i takie hece są z moją osobą. <span style="font-weight: bold;">Ja pytałam o sam ten pierwszy moment wybuchu wojny. Czy pan to jakoś zapamiętał? Jakie wrażenie?</span> Tak, tak… Ojca zmobilizowali… Wcześniej był zmobilizowany i poszedł do Armii Modlin, jak mówiliśmy. A ojciec wcześniej już, widocznie przewidywano ciężkie sprawy dla Polski, bo w Rembertowie była szkoła Sztabu Generalnego i tych wyższych oficerów przygotowywali do organizacji podziemnej po prostu.
    </section>
    <section>
        <time>12699</time>To jak ojciec wrócił z tego, przed wyjazdem… A to jeszcze tak zrobił, że poprosił jednego kapitana, który chory był, nie był mobilizowany, do domu go przyprowadził i zobowiązał go, żeby się opiekował rodziną. No to już wiedzieliśmy, że coś jest niedobrze. No i ten w radiu: Uwaga, uwaga, nadchodzi… i te sygnały właśnie, które przekazywano o samolotach, które leciały. No i te syreny, przeraźliwe takie… No i wybuchy… Wybuchy, bo artyleria strzelała… Niemcy przecież opanowali od razu niebo nad Warszawą. Tak że wrażenia już były takie, no trochę zastraszające. Nie wiedzieliśmy, co się będzie działo. No i tak, jak ja mówiłem, przyjechał samochód, jedziemy, bo jeszcze mieli te kanały przerzutowe Anglicy, mama: <span style="font-style: italic;">– Absolutnie nie. </span>I wtedy ten pomysł w rodzinie był – jechać do Gródka Jagiellońskiego. <span style="font-weight: bold;">I to razem? Brat też z wami jechał? </span>Wszyscy. I ciotka, która… Bo znowu… Jeszcze jedna siostra, bo cztery były, mamy… To też taki…
    </section>
    <section>
        <time>12802</time>Dawniej był mezalians jak gdyby, wyszła za nauczyciela matematyki, gdzie się mama [babcia] nie godziła na to małżeństwo, ale oni się bardzo kochali i wyszli, a on gruźlicę miał, dlatego się nie chciała babcia zgodzić, i zmarł. Niedługo żyli ze sobą. Ciotka go… Bo się bardzo kochali do śmierci. Pojechali w góry, bo wtedy leczono powietrzem, bo nie było środków. I jak zmarł, to mama właśnie siostrę swoją wzięła do nas, do Warszawy. Ojciec od razu jej robotę znalazł, to znaczy za darmo pracowała właśnie w Związku Strzeleckim, z młodzieżą. No i tak z nami do końca była, do końca. I też wylądowała w Ravensbrück, w obozie Ravensbrück. Ona poszła w drugą stronę do Niemiec, a ja do Austrii. No, przeżyła ten Ravensbrück, już nie żyje, no bo 93 lata, jak zmarła. I ja właśnie w Warszawie tam mieszkałem u niej w czasie studiów. No bo taką mam rodzinę, wszystko się starało żyć wspólnie jakoś, jeden drugiemu pomagać. No bo nie wiem, jak by było, gdybym ja nie miał pomocy, jak sam wróciłem z obozu. I tak było ciężko, a tak to sobie nie bardzo wyobrażam, jak bym sobie poradził.
    </section>
    <section>
        <time>12910</time>A tu jedna ciotka w Krakowie mi pomogła, druga ciotka w Sulejówku, mieszkałem w Sulejówku, dojeżdżałem na studia. Dobre miałem lekcje rodzinne… To raczej się nie zbakierowałem gdzieś na bok, a raczej normalnym człowiekiem zostałem. <span style="font-weight: bold;">A pamięta pan ten moment, jak ze wschodu wróciliście do Warszawy i Warszawa już była pod okupacją niemiecką? Jakie to wrażenia były?</span> No, tak jak mówiłem, to pierwsze wrażenie to było takie, że do kulturalnego narodu idziemy stamtąd. Przyjechaliśmy do domu, do mieszkania. Służąca nie bardzo była zadowolona, bośmy się znaleźli. No i było bardzo ciężko. Mówię, mama robiła pantofle, ciocia papierosy sprzedawała… Ojciec później… Jak już ojciec później się ujawnił, miał dużo pieniędzy na Organizację, a ani grosza nie dał. To były pieniądze na co innego, a wy sobie radźcie. I tak radziliśmy, kradliśmy prąd oczywiście. Takiego inżyniera mieliśmy znajomego, to w liczniku miał takie urządzenia, ja się na tym nie znałem nic… Tylko się na noc załączało i odkręcało się licznik, nie wiem, na czym to polegało, jakieś tam magnetyczne historie. Tak że pamiętam, że raz zapomnieli i na zero wykręcili, tak później cały dzień i noc się paliło, grzało, gotowało, żeby znowu nabić tego prądu…
    </section>
    <section>
        <time>13026</time>No bo wtedy też był obóz, za takie coś to był obóz. A to jakiś sztyfcik się wsadzało z tyłu, na te druty jakoś się… No komplikacja była… Tak że popełnialiśmy przestępstwa… Bo musiało się, bieda była okropna. No i sprzedaż różnych rzeczy. <span style="font-weight: bold;">A mama w ogóle z tatą się spotykała w tym czasie, jak tata był...</span> Tak, też, też, ale to były w ogóle komplikacje ogromne, bo się jechało w drugą stronę Warszawy, tam się spotykało kogoś, nie w tym mieszkaniu, co ojciec, pod innym nazwiskiem, tylko znowu w innym lokalu. I tak przekazywali, tak jak pałeczkę… Ten temu, ten temu, jeden do drugiego się nie odzywał, tylko było wiadomo, ten pan będzie trzymał gazetę pod pachą, za nim proszę iść. Ten pan, jak się minie z tą panią, to za tą panią iść. Tak jak na filmach, tych szpiegowskich. No ale konspiracja była pełna i jedna, i bardzo dobra była zasada – żeby jak najmniej wiedzieć jeden o drugim. No bo właściwie mówię, złapali, torturowali, mógł powiedzieć. A jak była ta zasada – jak najmniej osób – to były takie grupy, pięć, sześć osób i nie wiedziały o następnej grupie. Przez to się młodzi strzegli przed wsypami, bo tak było. <span style="font-weight: bold;">A z samego miasta okupacyjnego coś pan pamięta? Jakieś sceny z Niemcami? Czy w ogóle były takie sytuacje? </span>Pamiętam, bardzo dobrze pamiętam, bo chodziłem do tej szkoły elektrycznej, a na porządku dziennym były łapanki.
    </section>
    <section>
        <time>13144</time>Niemcy zatrzymywali ruch na jakimś odcinku ulicy, przyjeżdżały samochody, wszystkich łapali do samochodów i różnie było: na roboty do Niemiec albo do obozu. Kto się nie podobał, no to strzelali i do więzienia. No, parę miałem takich też wypadków, tylko że ja mówiłem – jak jest źle, to Polacy się jednoczą. To jak była łapanka, to od razu telefon bez drutu działał: <span style="font-style: italic;">– Tam łapią, tu łapią! </span>I wszystko do bram uciekało, bo Niemcy z początku to łapali z ulicy, tak że jak wpadł gdzieś w bramę, to miał dobrze. A później brali z bram. Tak że bardzo niebezpiecznie było, właściwie codziennie było niebezpiecznie. Z tym że mnie tam właściwie posłali do tej szkoły elektrycznej, bo to czasami pomagało. Byłem młody, uczyłem się na rzemieślnika, to mogli puścić, nie musieli, ale mogli puścić. I z ulicy… Tak się zdawało, że to jest obrona, ale swojego rodzaju była. Bo niebezpiecznie było normalnie na ulicy, niebezpiecznie… Oczywiście o chodzeniu do kina to mowy nie było, zresztą było hasło: Tylko świnie siedzą w kinie. Zresztą pieniądze szły dla Niemców, więc to… Chodzili ludzie, owszem, no ale nie wszyscy. A później sobie Niemcy sami popsuli, bo było parę wypadków, że z kina wzięli ludzi. No i wtedy przestali chodzić.
    </section>
    <section>
        <time>13259</time>No więc sami sobie zrobili na złość. <span style="font-weight: bold;">A miał pan jakąkolwiek styczność, jakieś obserwacje, jeśli chodzi o ludność żydowską i o getto? </span>To znaczy, ja miałem kolegów ze szkoły Żydów, myśmy nie przechowywali rodziny, nic, no bo w tym momencie straciliśmy kontakt, bo oni się zaczęli ukrywać. Tak że ten kontakt się przerwał. I to bardzo fajni koledzy byli, nawet kiełbasę jedli… To tak już żartuję, oczywiście, ale no ten kontakt się zupełnie…. Natomiast to, co się w getcie działo, to widziałem. No bo akurat do szkoły to koło murów getta musiałem przechodzić… No, tragicznie było, jak likwidowali getto. Smród wtedy taki był w Warszawie spalenizny, bo to palili, no i te huki… To było okropne. Z tym że znowu ci znajomi ze strony ojca… No to organizacja pomagała Żydom. Była ta „Żegota” i jeszcze jedna, która wykupywała Żydów z getta. Oczywiście ja z tym nic wspólnego nie miałem, tylko to co z opowiadań. I broń przemycali Żydom do getta. To wiem, to na pewno tak było. No ale byli tacy, co się nazywali szmalcownicy w Warszawie, którzy wydawali Żydów.
    </section>
    <section>
        <time>13369</time>Najprzód przychodzili i: <span style="font-style: italic;">– Będziesz płacił, będziesz żyć. </span>Dopóki miał Żyd pieniądze i płacił, to dobrze, a jak nie, to wydawali. Z tym że organizacja podziemna wydawała wyroki śmierci. I takich szmalcowników na ulicy mordowali, żeby była przestroga dla innych. No ale dla pieniędzy to ludzie wszystko zrobią. <span style="font-weight: bold;">A wiadomo było wtedy, co się dzieje z Żydami? Że są masowo mordowani?</span> Tak, to wiedzieliśmy. Samo getto przecież… A jeżeli wychodzili gdzieś na roboty, no to wszyscy te gwiazdy syjońskie musieli mieć. <span style="font-weight: bold;">A ta szkoła była w którym miejscu? </span>Na Czerniakowie też ta szkoła… A, ta! <span style="font-weight: bold;">Nie, ta, gdzie pan... </span>Ta elektryczna, już pani nie powiem, nie pamiętam… <span style="font-weight: bold;">Ale skoro mijał pan mur getta… </span>Ale to tam blisko getta gdzieś to było… <span style="font-weight: bold;">Jeszcze chciałabym troszkę wrócić do obozu, ale najpierw zapytać pana o sam ten obóz przejściowy w Pruszkowie. Co pan pamięta? Na ogół panowie tak w jednym zdaniu opowiadają… </span>Tak, wszyscy o tym Pruszkowie tak mówią. No bo to właściwie był obóz… Zresztą na tym obozie jest, na murze napis: Tędy przeszła Warszawa. Bo większość tej ludności, którą nie wypuszczono, a skierowano do Płaszowa… Nie do Płaszowa, tylko do Pruszkowa, to większość z nich wylądowała w obozach. Mało kto stamtąd… A oni robili selekcję znowu tam... <span style="font-weight: bold;">Tam na miejscu? </span>
    </section>
    <section>
        <time>13481</time>Takich młodych ludzi, takich jak ja, jak się coś nie podobał, to szedł do innej hali, bo to były hale te napraw taboru kolejowego. No więc wydzielali… Segregacja była. Takiego się nie opłaca nawet brać, to niech se idzie, a tych młodych… to jeszcze mogą coś porobić w obozie, no to wydzielali. No i przychodził później pan, taki esesman, miał przemowę, że jedziemy na roboty, żebyśmy odpracowali to, co zniszczone… Jest Warszawa… Dają nam możliwość. I lądowaliśmy w obozie. Tam warunki były też fatalne, bo spało się w ogóle na betonie, nic nie było, chyba że ktoś miał ze sobą coś. No i czekało się, co dalej. Ta niepewność… Oczywiście, że kolejarze też, co mogli, to pomagali. Parę osób się udało uciec stamtąd… No ale ja też byłem bardzo zastraszony już, nie wiedziałem, co robić, nie miałem się kogo poradzić. No i wyczekałem się na to, żeby mnie wywieźli. A stamtąd, jak mówię, większość poszła do obozów. Dużo na roboty, ale większość do obozów. <span style="font-weight: bold;">A pan tam już był sam czy z jakimiś kolegami z tej grupy? </span>Tak, wie pani, tam to się spotykaliśmy… No niesamowite były spotkania. Tę ciotkę, co do Ravensbrück… tam właśnie spotkałem. Tylko że ją wzięli do Ravensbrück, a mnie do Mauthausen.
    </section>
    <section>
        <time>13600</time><span style="font-weight: bold;">Czyli w tych halach były i kobiety, i mężczyźni? </span>Kobiety, mężczyźni i dzieci, i małe dzieci nawet, bardzo małe, nawet noworodki prawie... <span style="font-weight: bold;">Była taka trochę histeria, panika? </span>Bardzo, bardzo duża, bo co wszedł esesman na salę, to wszyscy od razu trzęśli się ze strachu, bo nie wiedzieli, co on będzie robił. Co przyjdzie za chwilę, jaki będzie rozkaz, co będą z nami robić. Taka sytuacja bardzo napięta była i nerwowa. I tam dużo ludzi nawet… Chyba mieli takie rozstroje psychiczne. Dosłownie wariowali… <span style="font-weight: bold;">To pan tam był ile czasu?</span> Absolutnie tego okresu nie pamiętam. Chyba parę dni byłem, ale jaki czas, naprawdę nie wiem, naprawdę nie pamiętam. <span style="font-weight: bold;">Troszkę w takim szoku się było chyba, nie?</span> Proszę? <span style="font-weight: bold;">Taka zmiana gwałtowna… </span> Absolutnie… To były takie cykle, te zmiany były przez cały czas. Okupacja, Powstanie – radość. Później ucieczka – złapanie. Wiedzieliśmy, że nam grozi tego… Tu nas przerzucili… No więc jak nas dali między ludźmi, to byliśmy już trochę uspokojeni, że już fajno, nie grozi nam tego… Ale oni mieli wszystko wypisane, taka niemiecka dokładność. Oni wszystko działali zgodnie z planem. No i tak to było. Tak że ten okres to naprawdę, wiem, że było fatalnie, bo był smród, bo nie było ubikacji, tylko tak w kątach się załatwiało.
    </section>
    <section>
        <time>13721</time>No i ta zimna betonowa podłoga, bez niczego. Właściwie to ona była mokra, bo parowało wszystko i to się skraplało. Tak że tam to było fatalnie. To znaczy nie mówię, że w obozie było wspaniale, ale to też był taki przedsmak tego, co może człowieka czekać. <span style="font-weight: bold;">A w samym pociągu, już do obozu, to jechali tylko mężczyźni czy…?</span> Tak, myśmy jechali do Mauthausen tylko mężczyźni. Byliśmy już wysortowani… Już sortowanie było, jechaliśmy z tym niemieckim celem, co chcą z nami zrobić. Tak że tylko mężczyźni byli. Tylko że mówię – wiek był absolutnie różny. A taka dokładna selekcja – nadaje się do roboty albo nie – to była już na terenie kwarantanny. <span style="font-weight: bold;">A jadąc tam, pan w ogóle wiedział coś o obozach koncentracyjnych? </span>W czasie okupacji wiedzieliśmy. To znaczy myśmy wiedzieli przez ojca. No bo wywiad był, tak że oni wiedzieli. A z drugiej strony widzieliśmy, co Niemcy robią z Żydami. A w dalszej perspektywie było… Mieli to robić z Polakami i tośmy wiedzieli. Bo wiadomo było, że mógł skończyć ewentualnie szkołę rzemieślniczą, nic więcej. I już wiedzieliśmy o tym wypadku w Krakowie z profesorami.
    </section>
    <section>
        <time>13828</time>Tak że każdy tak zdawał sobie sprawę, że to nie jest najgorszy czas, że będzie jeszcze gorzej. Tylko ja mówię, to zależało od lat, dorosły człowiek, który zdawał sobie sprawę z różnych rzeczy, to inaczej przyjmował, a taki szesnastolatek zupełnie inaczej. Ja się przyznam, że w pewnym okresie ja to traktowałem jako zabawę, jako przygodę jakąś. No nie zdawałem sobie sprawy z tych tragicznych momentów. A jeszcze jak se można było strzelić, prawda? Aaa… <span style="font-weight: bold;">Mówi pan o okupacji, o tym czasie przed obozem… </span>Tak, tak. Oczywiście. <span style="font-weight: bold;">A pamięta pan pierwsze wrażenie właśnie, jak szliście z Mauthausen, i sam widok obozu, pierwszy taki…?</span> To już było… Wie pani, od razu nas przejęła z tej straży transportowej… To zresztą… to był Wehrmacht. To przejęło nas SS. I sam ten przemarsz ze stacji na górę, do obozu, to już był właśnie… bicie, huki, kolbą dostał… A ludność wiedziała, że pędzą bandytów, bo tak tam ich nastawiono. To muszę powiedzieć, że z nocników wylewali na nas mocz…<span style="font-weight: bold;"> Pamięta pan to? </span>To pamiętam… Tak was witamy?[7; 08:30]. I wtedy już non stop takie stopniowanie było tego strachu.
    </section>
    <section>
        <time>13948</time>Człowiek nie był pewny już, co będzie za chwilę. Wiedzieliśmy, że mordowali całe getto, obojętnie, dzieci nie dzieci, wszystkich mordowali. To nas mogli po drodze wymordować. Tak że to było… Ja mówię ten… Bo ja nie wierzę, jak ktoś mówi, że był odważny, bohater… Nie ma tak. Każdy się bał. W większym czy mniejszym… Ale każdy się bał. A bohaterów to sytuacje robią. Nie to, że ktoś się urodził bohaterem. Nieprawda. Bo ja znałem takich, którzy normalnie do niczego się nie angażowali, byli raczej – jak myśmy ich nazywali – tchórzami, a okazało się, że byli niesamowici ludzie. I odwrotnie – ten, co się uważał za bohatera, tchórzył. Tak że to jest pojęcie względne, bardzo. <span style="font-weight: bold;">Sporo pan mówił o kwarantannie… I potem trafił pan do Melku, to jest jeden z takich mniej znanych podobozów, nie taki jak Gusen… </span>Tak, mi nie wypada mówić, że to był bardzo ciężki podobóz. Bo tak by wypadało, że ja więcej cierpiałem od innych… Nieprawda, wszyscy cierpieli. Ale jest faktem, że to był obóz taki ukierunkowany – zamordować przez pracę. Dokładnie. Nie mieliśmy prawa żyć długo, zresztą tak między tymi więźniami, którzy starzy byli, to mówili:
    </section>
    <section>
        <time>14062</time><span style="font-style: italic;">– Trzy miesiące.</span> Znaczy, że tylko trzy miesiące jest życia. <span style="font-weight: bold;">A jak – bo samo to miejsce mnie interesuje – jak ten podobóz wyglądał?</span> <span style="font-weight: bold;">Jak to się miało do miejscowości?</span> Też pięknie położony na górce, nad Dunajem… Właśnie tam też takie to… Strasznie przyjemna miejscowoś<span style="line-height: 1.42857;">ć letniskowa, a na dole z obozu widać było wysepkę, a na tej wysepce jakiś klasztor był. I jak człowiek się… Bo z mojego baraku akurat widziało się to normalne życie. To też było tak, trochę podtrzymywało, a trochę tak uziemiało: popatrz, tam żyją, a ty co? Tylko jedną uciechę już tak przy końcu mieliśmy – Dunajem barki z jakimś zaopatrzeniem Niemcy prowadzili. To już przy końcu tam spoza gór, bo to wszystko góry, wylatywały samoloty, prawdopodobnie angielskie, no i strzelały do tych barek i topiły. To była bardzo wielka przyjemność. Druga rzecz, że część kolegów z tego podobozu była używana, do miasta ich brali, i likwidacja tych, jak zbombardowali, to prędko usuwać zabitych, tego… Żeby nie oddziaływało to na miejscową ludność. I oni byli jak gdyby tacy… Zakład pogrzebowy można by powiedzieć – usuwać tak, żeby nie było… </span>
    </section>
    <section>
        <time>14171</time>Gruzy i takie te różne rzeczy. To były takie komanda, no bo każda grupa to się komando nazywało. Komando takie… To było numerowane. Albo nazywało się od miejsca pracy. To myśmy byli sztolniowcy. To też, widzi pani, naszą grupę tych 400 tam skierowali do pracy. A to rzeczywiście praca była, no mordercza praca… Proszę sobie wyobrazić – kilof i takiego smyka wziąć, żeby w skale kuł, prawda? Okropne. A to skała była lita, więc jak człowiek walnął, to mu oddawało wszystko. Muskuły były jak u komara, bardzo ciężko było. <span style="font-weight: bold;">No i jak pan dawał radę z tą pracą? </span> No, tam dosyć pracowałem. Ale mówię, szczęście było to, że poszedłem… Mimo wszystko, że poszedłem do budowy tych baraków, bo nie dałbym rady i tam by mnie wykończyli, dokładnie. Nie dałbym rady, no padłbym tam na miejscu, to dobijali przecież. Bo jak ktoś się przewrócił, stracił przytomność, no to… Jak był nieprzytomny, to był niepotrzebny. Tam bym nie wytrzymał. A koledzy starsi fedrowali, niektórzy byli górnikami, bo też częściowo wybrali takich, co się znali na robocie. Bo oczywiście strzelanie, dynamit robili Niemcy, majstrowie, tylko gruz później się usuwało. No i kucie, bo to trzeba było wykuć, bo później betonowali strop, wszystko.
    </section>
    <section>
        <time>14283</time>Trzeba było światło założyć, to znowu elektrycy mieli robotę. Ja byłem jako wybitny specjalista do roboty takiej, no… „Najlepszej”. <span style="font-weight: bold;">Jak was ci starzy więźniowie przyjęli, bo wiedzieli, że jesteście z Warszawy, z Powstania? Czy były jakieś rozmowy na ten temat? </span>No, wie pani, to różnie też było. Właściwie to ja bym nie chciał na ten temat dużo mówić, bo to są przykre rzeczy. Ale były takie nawet… – Nie chciało wam się? To macie. Tak że na ten temat to ja nie chcę, bo nie chcę nikogo obrazić, a… Ale zachowania były naprawdę różne w obozie. Ja się zgadzam, że każdy się ratował, chciał żyć, tylko według niektórych i według mnie, pewnych granic się nie powinno przekroczyć. A niektórzy przekraczali. To przecież były wypadki kani… No jedli, więzień więźnia jadł. Oczywiście, że głód, to wszystko, wszystko… Doprowadzi do wszystkiego. Oczywiście jedli serca, płuca, te miękkie… Ale takie wypadki też były. Były wypadki, że tak jak mnie bił… Polak mnie też bił. Ratował siebie, bo jak bił, to on był porządnym więźniem.
    </section>
    <section>
        <time>14399</time>Ale oszacować kogoś, jeżeli walczył o swoje życie, to trudno mnie w tej chwili to powiedzieć. Bo nie jestem do tego upoważniony. Ani moralnie, ani… Nie. Tak, jak mówiłem o tych… o tym… Co ta pani na spotkaniu powiedziała, że jej ojciec był esesmanem w obozie Mauthausen. To sumienie i tak go do końca życia dręczy. Tych ludzi, którzy tak robili w obozie, to też ich dręczy i nawet im można współczuć, bo to żadne życie jest takie. On się kładzie do łóżka i te myśli mu… Mnie też, jak się położę i zasypiam, to mi się obóz przypomina. Ale trochę inaczej. A jemu się inaczej przypomina. Sumienie jednak jest dobrą rzeczą. Niektórych tak hamuje czasami. Ale ja zawsze mówię, no charakter ludzki jest różny i ludzie się różnie zachowują. Niekiedy nie można mieć o to pretensje, a niekiedy można. Ale ja nie jestem sędzią. <span style="font-weight: bold;">A ten podobóz istniał do końca? Tam nie było ewakuacji żadnej w tym Melku? </span>Była, to właśnie ja przeżyłem ewakuację. To też jest… <span style="font-weight: bold;">Nie mówił pan... </span>No wie pani… Bóg nade mną czuwał od początku do końca. Przecież ja już byłem połamany tam, w Melku. I proszę sobie wyobrazić, tam przed wysyłką takich chorych gazowano, no bo przecież nie opłacało się ich wieźć. To było parę kilometrów przecież do Mauthausen. A mnie takiego połamanego wrzucili dosłownie do wagonu, przywieźli do Mauthausen, wyrzucili…
    </section>
    <section>
        <time>14520</time>Przecież ja prawie chodzić już nie potrafiłem… Do łaźni… Łaźnia to też… Baliśmy się kąpać, a musiało się tam raz w tygodniu czy raz na 10 dni. Bo łaźnia była komorą gazową. Tylko po tym się wiedziało, że jak Niemcy wchodzili z nami, pilnowali, polewali zimną wodą i się śmiali, jak wszyscy podskakiwali… Bo najprzód gorącą, a potem zimną lali. To była zabawa. To wiadomo, jak oni byli, to się nas ukąpie i wyrzuci. I mnie takiego, już „muzułmanina”, bo tak się ci nazywali, co na pograniczu życia byli, oni mnie ukąpali i do bloku dali. A następną partię całą wygazowali… A oni sobie zabawę też robili, bo wpędzali w czasie kąpania, zamykali drzwi, bo to były hermetyczne, i przez te okienka się patrzyli, jak ludzie wariowali ze strachu. Bo wtedy, jak oni wychodzili, zamykali – no to będzie gaz. To wtedy zamiast wodę z prysznica, to cyklon wrzucali. A później puszczali wodę. I cyklon w połączeniu z wodą… Gaz się tworzył i gazowali. Ja mówię, to się nie da opisać. Człowiek nie był pewny życia na każdym kroku, nawet tej kąpieli nie był pewny. A mnie się udało.
    </section>
    <section>
        <time>14626</time>Jak to wytłumaczyć? Nie ma wytłumaczenia. Nie ma, absolutnie nie ma. Tylko łaska Boża. No bo jak inaczej? I później takiego zdechlaka wzięli do bloku, już nie pracowałem, a ja na normalnym bloku byłem. Dopiero później wylądowałem w tym szpitalu. A tak to byłem na normalnym, no wiem… Nie pracowałem, już nie dałem rady. No i tak jakoś było. <span style="font-weight: bold;">W jakiej pan był psychicznej formie po wyzwoleniu, po powrocie tutaj, do Polski? </span>No więc nas później badano, lekarze, tych wszystkich więźniów. No i stwierdzili u nas taką chorobę – KZ Syndrom. To jest choroba postępująca, to znaczy ona się różnie u różnych kolegów objawia, każdy różny ma organizm. U mnie się to objawiało snami, bo między innymi ta choroba właśnie mówi też o tych… Sny poobozowe. Mnie się do niedawna śniło, że jestem w obozie. Wtedy człowiek wrzeszczy czasami, czasami się rzuca. No ale budzi się i jest w porządku. Ale były jeszcze gorsze sny, bo był sen w śnie. Mnie się śni, że jestem w obozie, i ja sobie uświadamiam, że jak się obudzę, to jestem normalnie, i mnie się śni, że ja się budzę, i jestem w obozie.
    </section>
    <section>
        <time>14740</time>No i wtedy to już jest okropne. No i dlatego to nazywają, tę chorobę, KZ Syndrom. No a po drugie no to później się odzywają różne choroby, no bo trudno, żeby po tym wszystkim nie mieć jakichś tam… Dolegliwości różne… <span style="font-weight: bold;">Ale czy zmienił się jakoś pana stosunek do świata, do ludzi? Jak pan w ogóle wracał do tego świata po obozie? </span>Wie pani, może to też takie trochę dziwne… W każdym razie ja mówię tylko o sobie, nie o innych, tylko o sobie. Mnie raczej nastroił łagodnością do drugiego, strasznie lubię komuś coś dać. My się z żoną śmiejemy, że mamy chorobę zakupową, lubimy kupować, ale żeby dać. Podobno to jest też choroba jakaś. No i właśnie tak to na mnie podziałało, nie wiem dlaczego, bo ja powinienem być zgorzkniały, roszczeniowy, że mi się należy, bo ja cierpiałem… Nie, ja to właśnie, tak jak tu, podałbym rękę. Dlatego może prezesem mnie wybrali…<span style="font-weight: bold;"> Ale ja się pytałam jeszcze o ten pierwszy okres po wojnie w Polsce. No bo pan musiał się w zupełnie innej sytuacji odnaleźć.</span> To był ciężki okres, bo ja się strasznie bałem. No bo człowiek tu słyszał: tego akowca zamknęli, tego wywieźli, ślad zaginął…
    </section>
    <section>
        <time>14856</time>Wiedziałem, że w Warszawie, w Rembertowie był obóz przecież, NKWD i wywozili na wschód. Więc ta… A po obozie człowiek bał się, to jest normalne. Ja się munduru bałem, milicjanta się strasznie bałem, bo se myślę: – No w każdej chwili mnie może wziąć do obozu. No i to było niefajne, bardzo niefajne. No trzeba się przyznać, człowiek tchórzył… Straszny, straszny tchórz był. O takim bohaterstwie to nie ma co mówić, że się chodziło i mówiło, że było się w AK czy coś, to nie. Tak nie mogło być. <span style="font-weight: bold;">A dlaczego pan mówił, że nawet się nie mówiło, że się było w obozie? Co w tym było takiego?</span> Nie było mile widziane… W obozie za Powstanie… To nie. W ogóle, wie pani, jak ja mówię, polityka jest taką… Ja to brzydko nazywam, co to jest… Bo to jest straszna rzecz, wie pani... Z białego zrobią czarne, z czarnego białe… Zależy jaka okoliczność. Wtedy różne rzeczy były, wie pani… Tak samo mówienie, że tyle milionów zamordowano w Auschwitz, nieprawda… Tylko tu chodziło o wyolbrzymienie zbrodni niemieckich w stosunku do własnych zbrodni – ukryć własne. I dlatego tak mówię, no… To były niesamowite rzeczy, ja jak mówiłem, miałem tę zabazgraną przeszłość, pułkownikowską, to podwójnie się bałem.
    </section>
    <section>
        <time>14975</time>Podwójnie się bałem, to trzeba przyznać szczerze, bo… Nie chciałem tego drugi raz przeżywać, bo wiedziałem, że bym już nie przeżył, bo już absolutnie nie byłoby możliwe. Zresztą ja zawsze kolegom mówię, bo tak dyskutujemy przecież. Ja mówię: nas musiały psy pilnować, drut kolczasty, wysokie napięcie, strażnicy… A tych na wschodzie? Nie potrzeba było pilnować, bo najbliższa osada była 500 kilometrów przez tajgę, był mróz po 40 stopni. A przecież wyrąb lasów w takim mrozie to jest zabawka, nie? Mnie niekiedy mieli za ten… Że ja wyolbrzymiam tamto, a: <span style="font-style: italic;">– Nam to dobrze było?</span> Ja mówię: <span style="font-style: italic;">– Nam było bardzo źle, ale tamtym może nawet jeszcze gorzej. </span>Bo oni żadnej nadziei nie mieli, naprawdę żadnej. I wiedzieli, że są tak daleko, że powrót niemożliwy. Po drugie im zabrali wszystkie dokumenty, nie byli Polakami. <span style="font-weight: bold;"> A pan miał nadzieję przez cały czas, że pan…?</span>Przez cały czas. Ja się zaparłem, bo powiedziałem, że jak byłem mały, mi było bardzo dobrze, później mi było bardzo źle, później Powstanie Warszawskie, no to trochę tam uszczypło się Niemca, to było bardzo dobrze.<span style="line-height: 1.42857;">Później był obóz – bardzo źle, no to jak człowiek to przetrzyma, żeby było jeszcze dobrze… I te etapy tak… Taki cel sobie założyłem w życiu, że… a ja się nie dam… I nie dawałem się… No nie przez cały czas, nawet jak mnie teraz w domu zmuszają, to ja mówię: </span><span style="line-height: 1.42857; font-style: italic;">– Nie, dziadek ma swoje zdanie. Nie podporządkuję się. </span><span style="line-height: 1.42857;">W żartach oczywiście. </span><span style="line-height: 1.42857; font-weight: bold;">Dziękujemy bardzo. </span>
    </section>
</article>