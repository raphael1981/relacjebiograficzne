<?xml version='1.0'?>
<article>
    <section>
        <time>0</time>Jesteśmy we wrześniu 1944 roku, wrzesień dla powstańców Śródmieścia był bardzo okrutny, bo wtedy wszystkie siły niemieckie, które już były po opanowaniu poprzednich dzielnic, skupiły się na Śródmieściu, no i zaczęła się prawdziwa rzeź, jak to się mówi, niewiniątek. To znaczy co jakiś czas strzelało działo kolejowe, i częste, bardzo częste naloty, tak że rzeczywiście bombardowania nieustannie, w dzień, tak że właściwie takie wolne zupełnie, jakieś takie odprężające to były dla nas tylko jedynie noce. Dlatego o tych nocach śpiewaliśmy i układaliśmy piosenki. O tych nocach powstańczych, takich właśnie groźnych tych chwil, kiedy można było troszkę odpocząć i coś niecoś zjeść, nawet tej kaszy pluj czy jakiegoś tam, jakichś sucharów, chleba czy coś takiego. No, ale ponieważ byliśmy plutonem łączności przy dowództwie pierwszego obwodu Śródmieście Północ, to będąc przy centralce telefonicznej co i rusz łącząc naszych dowódców różnych coś się już wiedziało i słyszało.
    </section>
    <section>
        <time>73</time>Kiedyś właśnie doszła nas taka wiadomość, że szykuje się jednak kapitulacja. I to był taki jakiś troszkę przełomowy dla wszystkich, dla wszystkich nas moment, ponieważ wydawało nam się to niemożliwe do zniesienia, niemożliwe, nie wiem, czy, powiedzmy, normalni ludzie, którzy tego nigdy nie przeżywali mogą zrozumieć, co taka kapitulacja znaczyła dla nas, po prostu to był jakiś horror, że jak to? No przecież takim wysiłkiem, po tylu takich strasznych przeżyciach, po takich stratach najbliższych i w ogóle, po zniszczeniu miasta, poddać się to po prostu, to nie może wejść w grę absolutnie. Tego nie można po prostu znieść. No tak wtedy myśmy odczuwały, przynajmniej no my, dziewczyny, no bo nie wiem jak tam część naszych chłopców z plutonu łączności. Sądzę, że też podobnie. Źle się spało, budziłyśmy się, z krzykiem, nerwowe, w ogóle nie dopuszczając myśli, że to jest w ogóle możliwe, skapitulować, po tym wszystkim. Po tym całym wkładzie, który się miało.
    </section>
    <section>
        <time>153</time>I wtedy właśnie odczułyśmy też troskliwość naszego niezwykłego dowódcy, zawsze będę mówiła, że to był mój ukochany dowódca, chociaż brzmi to tak zupełnie, jak wyznania pensjonarki. Ale tak było rzeczywiście. To on potrafił wtedy tak, potrafił się zdobyć na to, że nie myśleć o całości, czy nawet nie myśleć o sobie, to już w ogóle nie wchodziło w grę, on wzywał każdą z nas i z każdym, może z chłopcami tak samo, nie wiem tego, z każdą rozmawiał i tłumaczył, że to nie jest klęska życiowa jeszcze, że to nie koniec wojny, że trzeba, że żołnierz, prawdziwy żołnierz nie może się załamać. Bardzo pięknie to nam tłumaczył naprawdę. I z każdą osobno, bo się pytał: czy masz rodzinę, czy wiesz na pewno, że rodzina jest, czy rodzina jest poza Warszawą, czy rodzina zginęła, czy masz jakieś możliwości, żeby pójść z cywilami do niewoli, bo niewola dla kobiet nie jest wskazana, dla nikogo może, ale dla kobiet szczególnie. I nie namawiał, żeby iść, powiedzmy, żeby kapitulować z wojskami razem, tak że każdemu indywidualnie, każdej z nas doradzał. I wtedy właśnie też doznaliśmy z jego strony takiej opieki, bo kazał uszyć nam przed samą kapitulacją jakieś takie kurtki ciepłe, bo jeżeli nawet niewola czy wszystko jedno, to będzie zima, bo już nadchodzi, prawda, chłód, więc jakieś kurtki, bo przecież niejedna poszła w jakiejś sukience z jakimś sweterkiem, który po drodze już gdzieś tam go zgubiła czy coś takiego, więc zadbał właśnie o to i żeby jakieś buty przyzwoite, wszystko to miałyśmy przez niego zagwarantowane i zrobione. Tak że jak wychodziliśmy z Warszawy do tej niewoli, to miałyśmy kurtki cieplejsze i jakieś przyzwoite obuwie. Tak że tak to wyglądało od tej strony.
    </section>
    <section>
        <time>276</time>Ale w dalszym ciągu przeżywałyśmy bardzo to, chociaż jeszcze do tej kapitulacji zostało chyba, tak jak potem się dowiedziałam, kiedy kapitulacja była w rezultacie, że była w październiku, drugiego, chyba, to jeszcze chyba było na tydzień albo więcej nawet, może nawet dwa tygodnie. No i wtedy przy spotkaniu z moim bratem, z którym się często staraliśmy spotkać, on był w kompanii Kilińskiego, spotkanie z bratem i z jego towarzyszem nie tylko w czasie powstania, ale z kolegą, o którym może już nawet mówiłam, takim Tadziem, z którym byli teraz, przedtem w konspiracji, działali razem, więc byli bardzo zżyci, a potem byli właśnie w czasie powstania razem. To wtedy we trójkę wykombinowaliśmy sobie coś, co zabrzmi w tej chwili po prostu jakoś śmiesznie i niewiarygodnie: postanowiliśmy pozbawić się życia. A dlaczego - bo mieliśmy takie wieści z tych poprzednich dzielnic, czy z Czerniakowa, czy z Mokotowa, czy z innych, że Niemcy przecież nie muszą się niczego trzymać, bo przecież oficjalnie to jeszcze nie byliśmy uznani za kombatantów, dopiero w ostatniej chwili. Nazywali nas bandytami i traktowali nas jako bandytów, więc tam, no, strzelali, uśmiercali tych powstańców, straszne rzeczy się działy. Wiedząc o tym wszystkim i żeby się nie dostać w takie ręce i żeby po prostu nie zginąć z ich rąk, bo to wcale nie było powiedziane, że my będziemy gdzieś wysyłani do stalagów, oflagów, traktowani jak żołnierze jeszcze wtedy. To taka śmieszna myśl nam przyszła do głowy, wtedy ona dla nas nie była śmieszna, ona była dla nas poważna. Decyzja. Tylko że teraz, powiedzmy, z perspektywy tych lat, to ona mnie troszeczkę tak nawet bawi, bo zaraz opowiem państwu, jak to się właściwie skończyło i czym to się skończyło.
    </section>
    <section>
        <time>403</time>Zaczęło się tak, że tam, w tej chwili gdzie idzie nasza kolej, w tunelu, znaczy się kolej ta nasza główna, w tym, jak to się mówi, w tym tunelu naszym średnicowym, gdzie teraz, to wtedy też tak było, ale zaczęły się jakieś dziwne tam hałasy. Znaczy kolej wtedy nie chodziła, ale to wszystko było. Zaczęły się jakieś takie dziwne stukania, jakieś takie dziwne odgłosy i myśmy sobie wykombinowali, bo zaczęto u nas mówić w plutonie i tam gdzieś indziej tego, czy przypadkiem oni nie zakładają, czy Niemcy nie zakładają tam ładunków i czy oni nie wysadzą w powietrze, co było zupełnie logicznie zrozumiałe, żeby oddzielić Pragę... Warszawę Południe od Warszawy Północ. Warszawa Śródmieście Południe, Warszawa Śródmieście Północ, i wtedy łatwiej jest po prostu zniszczyć. Opanować. Że to bardzo możliwe. I to się stało też jakąś taką obsesją naszą, że oni to wysadzą, a potem będą nas niszczyć stopniowo. Więc trzeba się namyślić, co robić.
    </section>
    <section>
        <time>476</time>Ja zdecydowałam, że ja chcę znaleźć jakieś miejsce, żeby to nie było w tych samych ruinach, bo już prawie same ruiny były tam, gdzie ja byłam, no więc żeby znaleźć takie miejsce, takie jak właśnie jak się robi jakieś piękne zdjęcie i chcę się, żeby było ładne tło, to ja sobie wymyśliłam, że tym tłem może być, bo to już wtedy przenieśliśmy się z placu Powstańców Warszawy, z tamtych terenów, Mazowiecka, gdzie byliśmy cały czas, przenieśliśmy się w ostatnim etapie na... bo Niemcy nas okrążali ze wszystkich stron już byliśmy okrążeni, przenieśliśmy się z całym plutonem, i dowództwo też, tylko dowództwo nie z nami a gdzieś tam obok jak zwykle było, nie w tym samym budynku, na Widok, nie pamiętam numeru w tej chwili, osiem czy coś tam, Widok, ulica Widok. No więc zdecydowałam, że tam u nas na podwórku na ulicy Widok zachowała się taka stróżówka dawna, opleciona dzikim winem, bo tak - dom jeszcze stał, obok dom czy jakiś tam coś było zrujnowane, już były gruzy i na tych gruzach została jeszcze jakaś stróżówka, przyzwoicie wyglądająca względnie, nie ruina, opleciona dzikim winem, które jak można sobie wyobrazić, we wrześniu miało piękne kolory. Więc zdecydowaliśmy, że jeżeli mamy to zrobić, to zrobimy tam.
    </section>
    <section>
        <time>559</time>I zdecydowaliśmy tak: no więc jak, kto kogo? No ja broni nie miałam, chłopcy byli w tych kompaniach, to mieli broń, powiedźmy. U nas w plutonie w ogóle nikt nie miał broni, broń była na wagę złota. Więc zdecydowaliśmy, że mój brat zastrzeli mnie, mego brata zastrzeli Tadzio, a potem zastrzeli siebie. I teraz po wielu latach muszę powiedzieć, że jak się spotykamy, właściwie ostatnio to już się prawie nie spotykamy, ale jeżeli jest jakaś okazja i się spotykamy prywatnie, na prywatnym spotkaniu, to mówimy tak: "Ty Tadziu byłeś zawsze kombinatorem - bo to był fakt, on był zawsze taki spryciarz, taki prawdziwy warszawski spryciarz - ty byłeś zawsze spryciarzem, jeszcze za okupacji, też zawsze potrafiłeś wozić różne ładunki niebezpieczne na przedniej platformie, gdzie byli sami Niemcy, gdzie było tylko dla Niemców, bo mówiłeś zawsze, że najbezpieczniej pod latarnią, i takie różne lubiłeś historie, rzeczywiście spryciarz byłeś straszny. I teraz się sprytnie urządziłeś, bo ty sobie myślałeś tak: brat zabiję ją, ja zabiję Jurka, a mnie się może jakoś jeszcze uda". Naturalnie, że sobie dowcipkujemy po prostu, no, i śmiejemy się z tego naszego pomysłu, ale wtedy żeśmy się nie śmiali, tylko mówię, że mieliśmy naprawdę no, taki pomysł. Nie chcieliśmy się absolutnie w ręce wroga oddawać, tym bardziej, że wcale to nam nie groziło żadnymi broń Boże przywilejami, a tylko też śmiercią.
    </section>
    <section>
        <time>654</time>No i w końcu kapitulacja rzeczywiście, była kapitulacja drugiego października. Wojska wychodziły ogólnie wszystkie, wszystkie wojska wychodziły zdając broń, gdzieś przy końcu, nie pamiętam, na Żelaznej czy gdzieś oni mieli taki punkt, gdzie tą broń oddawali. Potem już po wojnie, po wojnie to były różne opisy tego, ludzie wspominali, we wspomnieniach przekazywali, były, w różnych pismach się ukazywały takie wspomnienia. Jak to było, jak ludzie stali, ludność cywilna Warszawy stała i płakała, że nasze dzieci odchodzą, no nie wszyscy może byli tacy, ale byli też tacy, którzy też tak reagowali, a Niemcy nawet salutowali, naprawdę byli pełni, tak jak oni ze swojej strony, byli w pewnym sensie pełni podziwu, że ci zarośnięci brodacze młodzi, którzy wychodzili, trochę starsi, i te dziewczyny, wszystkie harde, wszystkie takie, no, bojowo w tych swoich kurtkach czy coś, tak, nie okazując żadnej słabości, wychodziły, prawda, zdając tę broń. Nawet nie wyobrażali sobie, że jeszcze, że to właściwie częściowo, w dużej części to byli bardzo wszystko młodzi ludzie, z którymi oni walczyli. Nie spodziewali się w ogóle tej naszej postawy.
    </section>
    <section>
        <time>736</time>Ja nie byłam w tym wszystkim, bo ja zdecydowałam pójść ze szpitalami. Dlaczego - bo mój brat ostatniego dnia powstania został ranny. I to bardzo poważnie, został ranny, miał jakiś, przed samą, samą kapitulacją, miał dyżur koło braci Jabłkowskich na Brackiej, tam był właśnie, u braci Jabłkowskich w podziemiach był jakiś taki szpitalik, taki prowizoryczny powiedzmy, ale oni tam zaraz mieli swoją placówkę i stali tam gdzieś. I mój brat akurat zachorował i był chory na czerwonkę, miał dużą gorączkę, ale był dowódcą takiego małego patrolu, i ten patrol właśnie miał tam dyżur, no i mój brat tak się tam, jak siedział z nimi przy stoliku, czy gdzie tam oni siedzieli sobie, to został postrzelony przez jakichś, nie wiadomo co, bo po prostu nie wiadomo, czy to byli Ukraińcy, z tej kompani tego Rora czy jak to się nazywało - Rona, to była taka złożona z samych kryminalistów. Nie wiadomo dlaczego strzelili, bo nie było żadnych zatargów ani nic, nie wiem jak to w ogóle było. W każdym razie został postrzelony i przepraszam - coś chyba pomyliłam. Bo to już było po kapitulacji albo nie, przed samą kapitulacją. No wszystko jedno. I mój brat został, o tyle sławny potem był w swoim plutonie, że ostatni żołnierz, który został ranny przed kapitulacją. Został ranny w nogę bardzo poważnie. Kilka kul przebiło mu nogę, ja zdecydowałam iść z moim bratem, razem z rannymi, ze szpitalami, że ja pojadę ze szpitalami, że będę przy nim, że będę się nim opiekować.
    </section>
    <section>
        <time>848</time>Zostawiłam mój pluton wtedy, bo mój pluton odchodził innego dnia, a ja dopiero po kilku dniach. Kompania Kilińskiego została wybrana przez Niemców jako kompania porządkowa, która miała pomagać w transporcie rannych i w ogóle porządek jaki taki trzymać. I mieli nawet takie opaski białe specjalne, że są chronieni, i tak jakby z Niemcami, prawda, taka kompania porządkowa, która została wtedy w Warszawie. I mój brat właściwie został, można powiedzieć, że ranny ostatniego dnia, zdecydowałam, że ja pójdę z nim razem do niewoli i będę go jakoś tam pielęgnowała. On co prawda twierdzi, że ja poszłam dlatego, teraz twierdzi, nabijając się ze mnie, że ja pewnie poszłam dlatego, że mnie było tak wygodniej, że będę potem może pod jego opieką czy coś. Taki niecny człowiek z niego jest. No, i rzeczywiście tak się stało, że nas zabrali potem, zabrali po kilku dniach, ja się gdzieś musiałam przepisać, bo nie mogłam taka być bezpańska, wyszłam z mojego plutonu, przepisałam się do kompanii, oficjalnie musieli to załatwić, mój dowódca musiał załatwić, do kompanii sanitarnej. Już podlegałam teraz komu innemu, kompanii sanitarnej i jej przywódcy, nie wiem, kto tam był wtedy dowódcą, już nie pamiętam, tej kompanii sanitarnej, i w ten sposób jako sanitariuszka, chociaż nigdy się szkoliłam jako sanitariuszka, miałam być przydzielona do rannych. I ze szpitalami jechać do niewoli. Nie z moim plutonem iść, a z tą kompanią sanitarną, żeby być przy swoim bracie.
    </section>
    <section>
        <time>947</time>No i przyjechały jakieś takie, nie wiem jak to nazwać, trudno powiedzieć, samochody czy coś, nie... myśmy szli, samochody to zabrali ciężko rannych, zabierali ciężko rannych z różnych szpitali. Jechali z nami najlepsi nasi lekarze, wszystkie sławy Szpitala Ujazdowskiego, cały Szpital Ujazdowski, ponieważ lekarze wiedzieli, że prawdopodobnie z Warszawy nie zostanie kamień na kamieniu, tak jak obiecywał Hitler, i tak zrobił, bo chociaż zostawały niektóre budynki, jeszcze były, to jak myśmy wychodzili, to te krowy zapalające i krowy burzące niszczyły wszystkie pozostałe domy, myśmy wiedzieli, że jak my wyjdziemy, to będzie kompletna ruina całego miasta, bo oni to wszystko jeszcze, te stojące jakieś budynki czy tego, oni jeszcze może zdążą wszystko to wysadzić w powietrze. Więc myśmy szli piechotą, ci wszyscy, którzy nie byli ranni, a rannych jakimiś tam samochodami wieźli gdzieś do pociągu, te pociągi to gdzieś tam na Woli, w końcu gdzieś Woli były, bo myśmy maszerowali przez Warszawę, to pamiętam, że jakieś ogródki po drodze nam się trafiały z krzakami, na których jeszcze były resztki pomidorów czy coś, to był październik. Tam kilkoro z nas wybiegało, to ktoś tam przyniósł sobie pomidorka, tam się podzielił czy coś, bo myśmy nie widzieli ani owoców, ani warzyw przez cały czas powstania. Byliśmy pozbawieni wszelkich witamin kompletnie.
    </section>
    <section>
        <time>1045</time>No i w ten sposób jakoś załadowano nas do pociągu, no i ten cały transport ruszył. W pociągu, był to pociąg składający się z wagonów takich bydlęcych, z tym, że każdy wagon to tak jakby był przystosowany do rannych, bo to był pociąg, który dotychczas był przez Niemców przygotowany na transporty rannych Niemców, oni przewozili tym swoich rannych. I teraz oni do tych wagonów pakowali nas. W każdym takim wagonie na środku były prycze piętrowe dla rannych, było wyposażenie w baseny, nie wiem, co tam jeszcze, na środku takiego baraku stała koza, ale nie koza z rogami tak jak teraz się myśli, tylko koza taki piecyk, z rurą, na którym można by ewentualnie podgrzać wodę, dać komuś pić z rannych albo coś ugotować w razie czegoś czy coś, jakiś posiłek. Takie to było wyposażenie. Oprócz tego o tyle dobrze, że na pewnych stacjach, na których myśmy się zatrzymywali po drodze jadąc tym transportem, to były przydziały dla rannych. To były przydziały dla rannych Niemców. Ale przez to się wszystko działo błyskawicznie, nic nie zostało zmienione, poza tym trzeba wiedzieć, trzeba państwu wiedzieć, że w ostatnich dniach powstania zostaliśmy uznani oficjalnie przez nasze władze w Londynie, które załatwiły nam, kombatanctwo po prostu. Byliśmy uznani przez główną konwencję tą międzynarodową, że jesteśmy żołnierzami, i dlatego może oni z nami tak postępowali, jak postępowali, bo jednak u Niemców bardzo się liczył rozkaz. Liczyło się prawo, praworządność, prawda. To był taki Befehl, taki rozkaz, taki ukaz, taka była decyzja i oni nas zaczęli traktować...
    </section>
    <section>
        <time>1168</time>Właściwie to już nie pamiętam, bo ten sanitariusz, który był przydzielony do naszego wagonu, bo każdy wagon miał swojego sanitariusza przydzielonego, bo to mieli wszystko jechać nieraz bardzo ciężko ranni ludzie. Każdy z takich właśnie tych to był przygotowany na to, przynajmniej nasz, nasz nie mówił do nas broń Boże banditen, absolutnie, to już byliśmy teraz można powiedzieć, w pewnym sensie kolegami, żołnierzami tak samo, żołnierzami. No i wpakowano nas do takich właśnie wagonów i ten transport ruszył. Ponieważ ten transport nie był przewidziany w ogólnym planie rozkładu jazdy pociągów, był tak jakby poza tym rozkładem, wobec tego to się, on się tak troszkę wlókł. Trzeba przyznać, że myśmy nie jechali szybko, z małą prędkością, czasami przystawał gdzieś w polu, bo byliśmy poza tym głównym planem tych, tej komunikacji kolejowej. No, przyznam się szczerze, że byłam tak strasznie zmęczona po ostatnich moich, noszeniu meldunków, w Warszawie, bo już prawie nie było koleżanek, wszystko, dużo osób było też rannych, było nas coraz mniej, że to się biegało dniem i w nocy, niedospana, zmęczona i z taką nogą właśnie nie całkiem zdrową, bo ostatnio mi się zrobił jakiś pęcherz taki, i jakieś zakażenie, bo co mi zrobiła koleżanka opatrunek, jak wróciłam z jakiegoś noszenia meldunku czy coś, to natychmiast biegnąc po tym, po tych ruinach, a czasami trzeba było przebiec po rozżarzonych jakichś węglach czy coś, to już mi się ten opatrunek zsuwał, miałam zabrudzoną rankę tą. I to wszystko tak brzydko wyglądało, tak że nawet trudno mi było chodzić teraz w bólu w ogóle, tak że, ale jakoś szłam, jak nam kazali iść, prawda, do tego pociągu, jakoś daliśmy radę.
    </section>
    <section>
        <time>1300</time>No i potem jak już jechałam tym, to pierwszą tą moją czynnością to było runąć na pryczę, która była z siennikiem i z prawdziwym prześcieradłem, i chyba z kocem, zagrzebać się i spać, nic tylko spać, spać, spać, spać. No i przespałam nieźle chyba, nie wiem ile godzin, ale bardzo dużo, już byliśmy daleko gdzieś od Warszawy, jak ja się ocknęłam, no, jak to się mówi: coś za coś. Owszem, mogłam się wyspać, ale okazało się, że nabrałam w bieliznę swoją pełno wszy ubraniowych, bo to było zawszone wszystko, te koce. Dlaczego tak było - oni tak przestrzegali higieny, ale widocznie już też nie bardzo mogli przestrzegać przy końcu powstania. No i właśnie tak potem w obozie wszyscy mieliśmy potem te towarzyszki naszej niedoli, które nie można było w ogóle zlikwidować, bo one się niczemu nie poddawały, bo jak się prało ubranie czy koszulę, czy coś, czy jakieś inne tam bluzki, to one siedziały w tych szwach, jeszcze się lepiej czuły, jeszcze były takie obmyte. Zadowolone z siebie. To tylko jedno jedyne, co mogło ich, żeby się ich pozbyć, to mogło być żelazko gorące. Gorącym żelazkiem. A to są późniejsze sprawy w obozie. Na razie to ja nawet nie odczuwałam tego, że mam te wszy czy coś takiego w ubraniu. Tego się nie czuło.
    </section>
    <section>
        <time>1395</time>Nasz sanitariusz, nasz, bo nie wiem jak inni, okazał się niezwykle sympatycznym Niemcem, no nie wiem dlaczego akurat mieliśmy takie szczęście, bo to nie zawsze tak było i nie wszyscy, ale on się okazał takim, przede wszystkim był Austriakiem, wiedeńczykiem, jakimś takim łagodniejszym tym, jakoś bardzo był przejęty moim bratem, który tutaj z tych wszystkich osób, które były, bo to były chyba dwie prycze, dwie czy trzy nawet prycze w tym wagonie, więc jeszcze byli chyba inni ranni, ale mój brat chyba z tych wszystkich był najbardziej ranny, najgroźniej, i miał już, na szczęście, w ostatniej chwili koledzy, którzy go przynieśli na stół operacyjny takiego jakiegoś małego szpitalika, który, mówiłam, wtedy był na Brackiej, to ci koledzy go jakoś przenieśli, płakali w ogóle, tak im było szkoda mojego brata. Mój brat był po prostu, z tą złamaną nogą, między stopą a kolanem, noga mu się zginała jak zapałka. No więc oni zdobyli dla niego właśnie między innymi ten spryciarz Tadzio, zdobył dla niego gdzieś ten, gips. Ale wtedy gipsu już nie było, nawet w tych oficjalnych szpitalach takich większych nie było gipsu, trzeba było się dobrze namordować, żeby ten gips gdzieś zdobyć. Bo chodziło o to, żeby natychmiast włożyć w gips tę nogę, żeby uratować tę nogę.
    </section>
    <section>
        <time>1492</time>No i w końcu znaleźli ten gips, została ta noga mu jakoś tam złożona, włożona w ten gips, na ten gips jeszcze było pełno nawiniętych bandaży, bandaży, to, właśnie pokazuje, jak te bandaże, tak że ta noga była, że z takiej nogi zrobiła się taka noga, a mój brat był w ogóle strasznie niecierpliwy, bo jego to wszystko bolało strasznie, poza tym miał gorączkę pewnie, bo to taki stan był zapalny, tak że walił laską, a dostał laskę przedtem od kolegi, dostał takiego misia na pocieszenie, co to potem pisał o nim różne piękne nowelki, nawet na różne konkursy takie, bo mam tą nowelkę, bohaterski miś, prawdziwie bohaterski miś, który w przyszłości, jak mój brat dostał Krzyż Walecznych, to zawiesił na szyi misia miniaturkę Krzyża Walecznych i ten miś do dzisiaj siedzi u niego na biureczku z tym właśnie odznaczeniem, to jest bohaterski miś. Prawdziwy, przeszedł całą niewolę. No więc mój brat walił tą lachą tam na górę, żebym ja wstała i mu spędziła tą muchę z tego, z nogi, bo on czuł tą muchę. Pewnie miał takie wyobrażenie, że mucha łazi, a tam jest rana, i on to wyraźnie czuł i walił tą lachą, żebym ja wstała, a ja nie chciałam wstać w ogóle, bo byłam taka strasznie senna. No, tak mniej więcej to wyglądało.
    </section>
    <section>
        <time>1577</time>Ale właśnie mówię, że nasz Peter, bo Peter się nazywał, Piotr, nasz Peter, ten nasz sanitariusz, bardzo był troskliwy jeśli chodzi o mojego brata, najbardziej się nim zajmował, może dlatego, że był najbardziej, najciężej ranny, i ciągle jemu tę muchę potem spędzał z tego bandaża. Ogolił mego brata, bo mój brat już dał się ogolić, bo była taka tradycja, że chłopcy się nie golili dopóki się nie skończy powstanie. Tak sobie postanowili i nie golili się, wszyscy byli zarośnięci. No więc ogolił mego brata. Kiedyś, pamiętam, stanęliśmy przy jakimś, na jakimś postoju niezaplanowanym, jak mówiłam, gdzieś w polu. Niektórzy się urywali z tego transportu, ci lżej ranni, ale takich to można było na palcach policzyć, bo właściwie jakie mieli widoki - jeśli nie znali, nie wiedzieli, gdzie jest rodzina czy coś, to co im to właściwie dawała ta ucieczka? Trudno powiedzieć, ale ryzykowali i zostawali gdzieś tam. Jakie były ich losy - pojęcia nie mam. Czy im się udało w ogóle wrócić, gdzie wrócić, do Polski, bo to jeszcze była Polska, cały czas była Polska. Ale za chwilę mieliśmy już wjechać na terytorium Rzeszy, bo oni na przykład nas powieźli przez Łódź, przez Łódź na zachód, przez Łódź. A Łódź już była Reich, Reich, już nie była Generalna Gubernia, za chwilę mieliśmy się już przedostać na teren Reichu, tak jak gdyby to niby nasze ziemie, ale już teraz opanowane przez Niemców.
    </section>
    <section>
        <time>1680</time>I on na jakimś takim postoju, ten Peter, złapał jakąś prawdziwą kozę pasącą się gdzieś, bo w czasie okupacji to było modne, żeby hodować kozy, bo to było łatwiejsze i ludzie tam sobie jakoś radzili, zwłaszcza na wsi, żeby mieć trochę mleka i przecież ten ser czy coś. Złapał kozę, jakoś ją zaszlachtował i zrobił nam bigos wspaniały na kilka dni, na tej kozie kuchennej. No więc był taki bardzo, bardzo troskliwy. Taki on właśnie był. A mnie to ciągle mówił tak, że, ja mówiłam: "Peter, przecież my, ty jesteś dla nas taki jakiś dobry, a przecież to my jesteśmy banditen". On mówi: "Nie, wy nie jesteście banditen, wy nie jesteście banditen". I potem mi mówił: "Jak ja chcę... ". Bo ja już nie wiem, ja myśmy rozmawiali, bo ja, niemiecki mój to był minimalny z czasów okupacji. Mama mnie uczyła co prawda, bo była germanistką, więc ja tam przerobiłam ze dwie, trzy klasy, na siłę, bo w szkole miałam francuski, przerobiłam ten niemiecki, ale ten niemiecki był bardzo słabiutki, nie wiem, jak ja z nim rozmawiałam, nie pamiętam, nie mogę sobie uprzytomnić. Że on mnie zabierze. Jeżeli ja chcę, jak odstawimy mojego brata do przyzwoitego jakiegoś miejsca, przyzwoity jakiś tam szpital jeniecki czy coś, to on mnie może zabrać do Warszawy. W ubikacji mnie przewiezie. Czy tam gdzieś. No już nie wiem, nie wiem, coś mi proponował w każdym razie, coś z tych rzeczy. No ale ja chciałam, po to zostawiłam swój pluton, nie po to, żeby wracać do Warszawy, tylko po to, żeby już się opiekować tym moim bratem. Niewdzięcznym. Tym niewdzięcznikiem, co teraz tak mówi, no.
    </section>
    <section>
        <time>1780</time>I jechaliśmy dalej i muszę powiedzieć, że no też to było takie moje nowe doznanie. Nowe doznanie, że coraz dalej od tego. To jeszcze teraz nie było takie to dojmujące, jak było później, jak wjechaliśmy na teren Rzeszy. Jak wjechaliśmy na teren Rzeszy, to śpiewałam taką piosenkę wtedy, to był taki hymn brygady podhalańskiej, że właśnie coraz dalej od stron ojczystych, coraz dalej i tylko wiatr, który wieje ze wschodu przypomina im, przynosi im oddech polskiej ziemi. Ładna piosenka. Ja ją cały czas umiałam i miałam gdzieś przepisaną, ale już nie wiem, gdzie ona jest. Więc to ja sobie śpiewałam to, tym bardziej, że odkryte były, te wagony nie były takie zaryglowane jak wtedy, kiedy oni przewozili Żydów, czy przewozili innych, prawda, ludzi, więźniów, one były otwarte i były takie trzy schodeczki, można było usiąść, jak to się mówi - na przyzbie. Czyli na tym progu, nogi spuścić na schodeczek, miało się wtedy świeże powietrze, o to chodzi, żeby ranni mieli też czym oddychać, no i właśnie jak jechaliśmy, to ludzie na polach stali, machali do nas, myśmy im... zdjęłam swoją opaskę, przyczepiłam na jakimś kijku czy na lasce mego brata i machałam im tam, prawda, tym ludziom, którzy akurat sadzili ziemniaki, czy jakieś inne prace uskuteczniali jesienno-zimowe. Stawali i nas pozdrawiali. Myśmy tak jechali właśnie. I ta piosenka, która mi się tak upamiętniła, że właśnie ten wiatr, który coś od rodzinnych stron, on niesie powiew ziemi polskiej i tak dalej.
    </section>
    <section>
        <time>1895</time>No i jak myśmy zajechali do Łodzi, to dopiero zaczęła się historia, bo stanęliśmy na jakimś... to była ta Łódź chyba, bo teraz jak jadę przez Łódź to zawsze wspominam, bardzo mile Łódź wspominam zawsze. Od tego czasu, chociaż nigdy nie miałam specjalnie do niej żadnego sentymentu, ale od tego czasu Łódź wspominam mile. I przyjechałam na taką jakąś boczną, i to była... bo jest Kaliska Łódź, i jakaś druga, nie pamiętam, i nas przyjęli chyba na tą Kaliską właśnie. Ona była taka najbardziej na peryferiach, na tym peronie. I wysiedliśmy na chwilkę, na peron i tak dalej, ale okazało się, że Niemcy tak się zdenerwowali, że my w końcu wywołamy powstanie..., aha, bo to jeszcze było tak, że jak nas podwieźli, to nas... zatrzymali te wagony gdzieś na bocznicy, cały ten transport, i ludzie tamtejsi, przecież tam byli sami Polacy, znaczy nie sami Polacy, bo tam już było zasiedlone dużo Niemców. I ludzie się dowiedzieli, o czym ja się dowiedziałam dopiero później, że ludzie się dowiedzieli, że tam była też konspiracja i że było też zakonspirowane i że też mieli swoje wiadomości. I dowiedziałam się później tam, dużo później, dowiedziałam się, jak napisałam taki artykuł o tej Łodzi do "Życia Warszawy", to wtedy dopiero się zaczęli odzywać ludzie. I wtedy właśnie dowiedziałam się, że oni wiedzieli o tym, że wiozą powstańców Warszawy.
    </section>
    <section>
        <time>1987</time>I ta ludność przyleciała tam pod te druty, pod druty przyleciała do nas. Mało. Jakieś kobiety przyprowadziły krowę i ta krowa... doiły tą krowę i przez druty podawali niektórym z nas, żeby wyskoczyli, podawali dla rannych mleko. Ten bahnschutz, który tam pilnował porządku, był wściekły. Na początku kilka razy wystrzelił, ale na postrach wystrzelił po prostu tak w górę. Ale widział, że nie do opanowania są ci ludzie. A myśmy im wyrzucali jakieś listy, żeby zawiadomić rodziny, a oni nas znowuż bombardowali, rzucali nam pomidory, owoce, kanapki, no niesamowite. To było takie podniesienie, słuchajcie, na duchu nas, to było dla nas ogromnie dużo. Już pomijając, że to były te witaminy, których myśmy nie mieli, czy jakieś takie papierosy wrzucali, czy coś z czego mieliśmy pożytek. Ale to było coś wspaniałego po prostu, to jakieś podniesienie na duchu ogromne. Musiałam się jakoś zrewanżować i potem napisałam wszystko do "Życia Warszawy", cały taki właśnie elaborat na temat tej Łodzi, jak oni nas tam witali, ci Polacy. No i mówię, że nawet krowa była przyprowadzona i to mleko podawali tym rannym. Tym wszystkim, no. I to tak trwało parę godzin. Nawet nam pozwolili wysiąść na świeże powietrze. Też niektórzy powychodzili z tych.
    </section>
    <section>
        <time>2083</time>A później się okazało, że Niemcy się tak tam, tamtejsi, tamtejsze władze, tak się zdenerwowały, że w końcu: "Co to jest? Rejwach, co tu się dzieje w ogóle?" - pół miasta tu zwariowało na punkcie powstańców. Że my wywołamy powstanie w Łodzi. No i przysłali nam żandarmów. Z psami. Z bronią. Otoczyli cały nasz ten, te wszystkie wagony i nie wiem dlaczego, w niektórych wagonach były te różne medyczne przyrządy i całe te sale operacyjne wiezione przez naszych lekarzy, którzy wiedzieli, że w Warszawie to będzie zniszczone, a tam mogą być potrzebne w szpitalu polowym, w szpitalu wojskowym. Zabrali co mogli, naturalnie przy okazji zabrali swoje rodziny, więc jechała też tam oprócz służby medycznej, sanitariuszek i tak dalej, to jeszcze jechały tam żony, mamy, dzieci. Taki ten później ten Zeithain właśnie był taki, że całe rodziny były, znaczy rodziny były akurat lekarzy, no. I zabrali ostatnie wagony, ileś tam wagonów. A pierwsze wagony to były tak, z tymi wszystkimi medycznymi urządzeniami, lekarskie, coś tam jeszcze, jednym słowem pozbawili nas lekarzy w ten sposób. Może to było niezamierzone, nie wiem. I tak połowę tego całego konwoju, tego całego składu, tych wagonów - zabrano nas, ale jak zabrano?
    </section>
    <section>
        <time>2184</time>No rannych mogli tylko wieźć na samochodach, wobec tego zabrali mego brata na samochód, a nas, którzy byli albo lekko ranni i mogli iść... ja też ledwo szłam, mimo że nie byłam ranna, ale okazało się później jak byłam już w obozie niemieckim, się znalazłam, okazało się, że była taka pręga, która szła, aż tu do pachwiny i to było już zakażenie, któregoś tam stopnia, musiałam operacyjnie mieć usuwany ten wrzód. No ale wtedy jeszcze szłam. I też przyprowadzili nas do tramwaju, gdzieś nas chcieli wieźć, ale nie wiedzieliśmy gdzie w ogóle. To brat osobno, ja osobno, prawda, część tych. I przyprowadzili nas na postój tramwaju, znaczy pętla tramwajowa, na pętlę tramwajową. I nas właśnie idących zaczęli pakować tam, chcieli, żebyśmy teraz wsiedli do tych tramwajów, tam były dwa tramwaje czy coś, żeby nas wieźć. A my... ci motorniczy wysiedli z tych tramwajów, stali obok. Jak myśmy wsiadali do tych tramwajów, to mówili: "Patrzcie pod ławki, patrzcie pod ławki". No i myśmy pod ławkami znaleźli znów: papier higieniczny, jakieś chusteczki, papierosy, kanapki, wszystko już było zaopatrzenie takie. To myśmy to wszystko wzięli i dobrze żeśmy wzięli, bo potem nie dostaliśmy jedzenia przez prawie pół dnia, może więcej. Prawie cały dzień nie było żadnego jedzenia.
    </section>
    <section>
        <time>2283</time>I zawieźli nas, słuchajcie, do Radogoszczy. Czyli pod Łodzią to było, pod Łodzią, Radogoszcz, obóz koncentracyjny, który później, bo później się dowiedziałam, bo wtedy nie wiedziałam, został spalony. I gdybyśmy tam zostali, to byśmy byli spaleni. To był obóz w Radogoszczy. To wszystko jest w Muzeum Powstania Warszawskiego. Jak się zwiedza, to tam jest pokazane między innymi, że był taki obóz jeniecki Zeithain, taki właśnie, i takie właśnie miejsce Radogoszcz, gdzie chcieli nas zostawić. I tak: przywieźli, wypakowali gdzieś nas, mój brat, nadjechały te samochody, jak mój brat tam zszedł, to weszliśmy razem gdzieś do jakiegoś baraku, patrzymy: "No, tutaj to chyba już zginiemy", bo w ogóle żadnych prycz nie ma. Przecież to miało być. Myśleliśmy, że może nas... nie wiedzieliśmy, dokąd nas wiozą, myśleliśmy, że może do jakiegoś lazaretu. A tu ani prycz, ani nic, tylko takie obrzynki z drewna, takie wiórki, takie obrzynki jakieś z drewna na podłodze i nic więcej. Nic więcej. Jak mój brat tam został przeniesiony na noszach i położony na tych, a ja obok usiadłam na jakimś kocu, który miałam ze sobą, bo miałam ze sobą jakiś koc wzięty i tam parę rzeczy dosłownie, no to my mówimy: "To już chyba tutaj zginiemy". Ani wody, ani jedzenia, to było gdzieś południe czy coś, już nie pamiętam, a tu już wieczór a tu nic nam nie dają. Nic. Nie wiadomo, nikt się nie odzywa. I dopiero później w nocy dostaliśmy jakąś zupę, brukiew, to dobrze, że tych parę kanapek człowiek zjadł. Brukiew dostaliśmy. I nad ranem, jakoś tam przesypialiśmy, jak mogliśmy, trochę, nie wiedząc, jaki będzie nasz los, kompletnie. Kompletnie nie wiedząc nic.
    </section>
    <section>
        <time>2406</time>Nad ranem usłyszeliśmy jakieś takie okrzyki, hałasy, a Niemcy w ogóle są głośni, oni lubią głośno mówić, tak że nawet w czasie okupacji wszyscy się ich bali, bo oni zastraszali głosem. Tonem głosu. Może czasami nie było to nic strasznego, ale odnosiło się wrażenie, że oni krzyczą na nas. Po prostu taki mają sposób bycia między innymi. I oni tam z kimś się kłócili. Okazało się, że... a jeszcze chciałam powiedzieć, że jak oni nas prowadzili tą Łodzią Kaliską na ten przystanek, na ten postój tramwajów, na tą pętlę, to stali ludzie na chodnikach i niektórzy płakali, a były takie osoby, które pluły na nas, to były jakieś Niemki, pluły dosłownie na nas, a szliśmy w asyście żandarmów, psa policyjnego i uzbrojonych żandarmów, tak nas pilnowali. I później, później już dalszy ciąg naszej podróży to się odbywał tak, że oprócz naszego Petera to mieliśmy już stale jednego żandarma. Z bronią, który siedział w naszym tym. Ale to już było później. No więc tak mówię o tej Radogoszczy. I okazało się, że przyszła Wehrmacht i kłóciła się z tą żandarmerią, że jest konwencja genewska, że oni nie mają prawa nas tak traktować i że oni nas zabierają z powrotem. I nas wywalczyli z powrotem. I zabrali nas wszystkich z powrotem. W taki sam sposób mniej więcej chyba. Tak że znów się znaleźliśmy na peronie w tej Łodzi Kaliskiej, witani brawami, okrzykami radości przez naszych tych, co zostali. No i transport ruszył.
    </section>
    <section>
        <time>2523</time>Transport ruszył i od tego momentu jak mówię, już w każdej takiej, w każdym takim wagonie jeszcze rezydował żandarm, który też był zmęczony i też w nocy odstawił, pewnej nocy żandarm nasz odstawił swój karabin i postawił gdzieś z boku, a my mówimy: "Teraz to tylko trzeba by się podkraść, bo on jest bez karabinu, chwycić karabin, wycelować w niego...". No takie różne historie nam chodziły po głowie, żeby tak zrobić, no. Ale w końcu tego nie zrobiliśmy, i dobrze chyba może. No, bo nie wiadomo, jakby to się skończył taki bunt.
    </section>
    <section>
        <time>2564</time>No i w końcu nas przywieźli po długiej takiej jeszcze jeździe, tylko teraz już było nam przykro, bo rzeczywiście tu już był Reich, potem dalej w ogóle wjechaliśmy na teren prawdziwych Niemiec, tak że już nie mieliśmy już takiego właśnie tam, że patrzyliśmy sobie czy na schodkach siedzieliśmy, że nas ktoś tak serdecznie żegnał czy coś. No i przywieźli nas na taką stację, do tej, trafiliśmy do Saksonii, ale nie do tej pięknej Saksonii, co się mówi, że taka piękna Saksonia, górzysta i taka wspaniała, bo to już tam jest bliżej Drezna, bliżej, tam jest ta Saksonia właśnie taka piękna. A tu gdzie myśmy trafili, to była ta Saksonia, cała niedaleko Elby, cała pocięta przez jakieś takie melioracyjne rowki i tak dalej, bardzo niezdrowy klimat, bardzo malaryczny, bardzo niezdrowy, bardzo wilgotny. Na taką stację Jacobsthal. Mam teraz przecież te zdjęcia, przecież byłam tyle razy później już po wojnie tam, no i mam odnowioną stację w Jacobsthal, która wygląda identycznie, tylko że jest ładniejsza, wtedy była jak w czasie wojny, tak. I tam wyładowali wszystkich. Z tych tego. No rannych na noszach położono, już został zawiadomiony tam kto trzeba w tym obozie, w tym Zeithainie, przyszli po nas, żeby nas zabrać. No to jeszcze było chyba pół kilometra albo kilometr do tych baraków. Pół kilometra albo kilometr do tych baraków było.
    </section>
    <section>
        <time>2671</time>No i wtedy pojawili się właśnie Włosi. Włosi byli internowani. To byli ci Włosi, którzy nie szli ręka w rękę z Mussolinim, to byli ci buntownicy włoscy, byli internowani. Obóz w Zeithain był, oprócz tego, że mieliśmy tam być my, to był stary obóz jeszcze z dawnej wojny światowej, więc był przygotowany na różne możliwości, i na terenie tego ogromnego, ogromnego obszaru obozu w Zeithain były obozy innych jeńców alianckich. Już były takie obozy właśnie. Między innymi byli włoscy ci partyzanci, zresztą oni byli internowani, też tam mieli swoje, też tam pracowali, taki obóz pracy, tam ich prowadzali na tego, to już taki właśnie był. To na tym wszystkim terenie. A myśmy zajęli też taki czworobok duży tam, dziesięć baraków było czy coś, tak. A jeszcze z drugiej strony byli jeńcy radzieccy, całe obszary też tych baraków, to były też takie druty, nas dzieliło, takie podwójne druty dzieliły od tych właśnie jeńców radzieckich, no i tego, to byli jeńcy radzieccy, którzy byli bez żadnych praw. Też byli tacy. Oni byli jeńcy, oni nie byli internowani, tylko byli autentycznie jeńcy wojenni. Ale ich kraj ich się wyparł. Oni byli zdrajcy.
    </section>
    <section>
        <time>2762</time>Teraz jak jeździłam po wojnie, to oni mają taki piękny park, gdzie są wszyscy pochowani, ci co tam zmarli z głodu, bo tam straszne życie było głodowe i tak dalej, ci co zmarli z chorób na gruźlicę, bo tam taki był malaryczno-gruźliczy klimat, wszyscy oni tam są pochowani w zbiorowych mogiłach, nie wolno żadnego nazwiska wymienić, postawić krzyża. Nie mają. Słuchajcie, scyzoryk się otwiera w kieszeni. Naprawdę jak się na to patrzy, na tych biednych ludzi, którzy oddali się w niewolę. Dlatego, że nie wolno było się oddać w niewolę. Nie wolno, bo to była zdrada. Jest... wyszykowali im, rząd radziecki wyszykował im taki piękny łuk triumfalny, na którym jest napisane, ile to, prawda, zginęło tych ludzi i tak dalej, no, tak dalej, pięknie, pięknie, no, i nic. I jest park z kwiatkami. Tak to wygląda teraz po wojnie.
    </section>
    <section>
        <time>2826</time>No wtedy to myśmy mieli tych naszych z jednej strony w Zeithainie mieliśmy Francuzów, Belgów, Serbów, troszkę dalej. A najbliżsi nasi sąsiedzi z jednej strony to była droga taka polna, nie droga, taka lepsza droga, i pola, pola, pola, pola, z drugiej strony byli Włosi, internowani, też za drutami, a z jednej strony właśnie byli też ci radzieccy żołnierze. Też kontakty takie były przez druty tylko tam. Czasami coś można było, nie tylko zresztą przez druty, bo radzieccy żołnierze przychodzili czasem na nasz teren, do naszego pana rentgenologa, u nas był rentgen, w naszym baraku zresztą. Jako cząstka baraku, barak był bardzo duży. A potem myśmy chorowały na szkarlatynę i szkarlatynki były, nas było szesnaście tylko. Ale to już późniejsze czasy. Na razie nas przywieźli tam, położyli na tym placu apelowym, powiedzmy, nazwijmy to tak, naokoło te baraki, już zeithainowskie, prawda, i Włosi nam pomagali bardzo, pomagali nosić naszych rannych, przynieśli nam, podzielili się jakimś chlebem swoim, z przydziału, tak że we wdzięcznej pamięci zachowałam tych Włochów. Mam sympatię dużą do tego narodu. Może tacy spontaniczni jacyś bardzo i tak dalej.
    </section>
    <section>
        <time>2915</time>I jak teraz była, możecie wyciąć to, jak teraz w "Karcie" była delegacja włoska, no to Ala Gluza koniecznie żebym ja nie wychodziła do domu jeszcze. Żebym sobie z nimi porozmawiała, bo oni chcą się pochwalić mną. "Karta", "Karta". To zostałam chwilkę tam w tym podziemiu, no i jak oni mnie się pytali, to ja powiedziałam, że naprawdę mam szczerą sympatię do narodu i opowiedziałam różne takie styczności z Włochami, jacy oni wtedy byli. Opowiadałam jeszcze inne rzeczy, które w trakcie tego też może opowiem jedną czy dwie z tych rzeczy, jak się pięknie tam w stosunku do nas oni odnosili i tak dalej. Zawsze rozśpiewani, chociaż głodni. Chociaż zmarznięci bardzo, nieprzyzwyczajeni do tego klimatu. Wygłodzeni, ale zawsze śpiewający, wszyscy mieli ładne głosy. Nawet jedno małżeństwo się tam ukształtowało. Jak oni się domówili przez te druty, to ja nie wiem, ale było małżeństwo jedno też włoskie, polsko-włoskie. U nas był kapelan, była kaplica, z jednego baraku. No więc takie to właśnie były te początki.
    </section>
    <section>
        <time>2983</time>Brata zabrali do innego baraku, mnie zabrali do baraku, znaczy nie rannych, i ja siłą rzeczy zostałam sanitariuszką, chociaż nigdy nie byłam. Sanitariuszka to była ze mnie marna. No bo nieszkolona. Więc to właściwie taka byłam pierwsza pomoc sanitarna, bo takie prawdziwe sanitariuszki to były nasze pielęgniarki, to były wszystkie wyszkolone. Jeżeli nie w czasie okupacji, to na szkołach, w szkołach pielęgniarskich, to była elita, arystokracja. A my to byłyśmy takie salowe, o, salowe, salowe, coś w tym rodzaju, salowe. No i... więc ja zaczęłam życie jako salowa. W takim dużym bardzo baraku, gdzie były prycze, mi się wydaje, że nawet trzypiętrowe. To były ogromne prycze bardzo, bardzo wysokie, a może dwupiętrowe, nie jestem pewna, w każdym razie było mnóstwo tych pryczy takich. No i były wszystkie te kobiety, które nie były ranne. Między innymi właśnie ja, i też tam nawiązałam kontakty przez jakiś czas, jak tam byłam, przez te jakieś kilka dni póki nie zachorowałam na szkarlatynę. Może było... to był październik, przyjechaliśmy w październiku, a ja zachorowałam na początku grudnia. Czyli jednak cały listopad byłam tą salową.
    </section>
    <section>
        <time>3071</time>Przychodziłam na barak mego brata go odwiedzać. I byłam obiektem zazdrości wszystkich tamtejszych mężczyzn leżących, bo oni myśleli, że my jesteśmy małżeństwem. I że taka cudowna historia, że małżeństwo razem poszło do niewoli. Bo ja miałam nazwisko takie jak brat. I oni nie mogli uwierzyć, że ja jestem siostrą. I na przykład kierownik baraku, pan Szachnowski, który był muzykologiem w cywilu, taki chór tam stworzył. Potem bardzo ten chór był znany w Warszawie jako chór rewelersów. Tam też właśnie chór rewelersów powstał. Śpiewali przede wszystkim powstańcze tanga i piosenki różne wtedy tam. I on też nie wierzył, on też nie wierzył. I on dopiero jak kiedyś był taki potem festiwal jakichś tych chórów w Łebie, po wojnie, i ja przyjechałam z moim mężem, może nie z dziećmi, jeszcze, nie wiem, ale z mężem wtedy na takie wczasy i mój brat też, myśmy razem pojechali, on też z żoną, to jak właśnie ten pan Szachnowski zobaczył, że rzeczywiście tu jest małżeństwo i tu, to dopiero wtedy uwierzył, że my jesteśmy nie małżeństwem tylko rodzeństwem. Tak śmiesznie właśnie, wtedy wszyscy nam zazdrościli, że właśnie on kogoś ma bliskiego, no.
    </section>
    <section>
        <time>3158</time>Przychodziłam tam właśnie jego odwiedzać, a on cały czas był pod dobrą opieką bardzo. Tam wtedy opiekował się tym jego barakiem taki doktor Dzik, to był jeden z najlepszych lekarzy chirurgów, bo był jeszcze taki doktor Będkowski, to ówczesna sława Szpitala Ujazdowskiego. Nie wiem, czy to był... to było prawdziwe nazwisko, to nie był pseudonim. Będkowski i Dzik to normalne nazwiska były, tak. A u nas, a ja na początku trafiłam do tego ogólnego ogromnego takiego baraku i tam też miałam, miłe osoby poznałam, między innymi poznałam, nie wiem czy państwu wiadomo, bo ona po wojnie była teraz znaną biblistką, napisała pięknie o Biblii i nie tylko i w ogóle była papirusolog, i jakieś książki z zakresu, powieści z zakresu starożytności, wspaniałe, no właśnie... teraz trzeba sobie przypomnieć, jak się ona nazywała, bo to bardzo znane nazwisko w tej chwili też jest. No... <span style="font-weight:bold">Świderkówna Anna...</span> Ania Świderkówna, Ania Świderkówna, tak, była z rodzicami. Była z rodzicami, ona brała udział w powstaniu, jej rodzice chyba też. Nie wiem, czy matka, ale ojciec na pewno. Pan Świderek był profesorem chyba wtedy chemii czy fizyki i potem miał z nami bardzo ciekawe takie prelekcje o tych różnych atomach, nie atomach, to wtedy były początki, myśmy były takie zainteresowane wszystkie tym, bardzo ciekawy człowiek. A Ania, jeszcze nie wiadomo było, co z niej będzie. To były początki.
    </section>
    <section>
        <time>3270</time>Tak że z Anią Świderkówną byłyśmy bardzo blisko, ale ludzie byli różni. I o ile w czasie powstania ludzie się bardzo trzymali i bardzo byli solidarni ze sobą i bardzo byli tacy, znaczy: jedni podnosili morale drugich. To znaczy w czasie powstania nie spotykałam się z jakimiś pijatykami, czy jakimiś takimi. Podobno były, podobno bywały. Ale ja się z tym nie spotkałam. I pamiętam, że jak nawet do naszego plutonu dołączyła jakaś koleżanka w trakcie, powiedzmy, która była ochotniczką, nie była przedtem zaprzysiężona, tylko tak, przecież przychodzili ochotnicy też, dołączali do nas. I ona była taka sobie, taka bardzo świecka, prawda, to potem ona tak się chciała podciągnąć, tak się chciała bardzo podciągnąć, żeby ona była też taka jak inne. No, i ta rywalizacja była, kto pobiegnie z meldunkiem, u nas meldunki były wszystko na ochotnika, bo nasz dowódca zdecydował, że ktoś może się źle czuć, że może mieć jakiś gorszy dzień, może mieć jakieś przeczucia, może nie chcieć iść czy coś, to wszystko było na ochotnika i ochotników zawsze było bardzo dużo zresztą. Tak że każdy chciał się podciągnąć, każdy chciał być lepszy nawet, odważniejszy, lepszy, to jakoś tak podnosiło, ale myślę, że strach czy zło to też jest takie, że potrafi człowieka ciągnąć.
    </section>
    <section>
        <time>3356</time>To wcale tak nie jest, że to dobro, prawda, podciąga. Bo na przykład jak kiedyś byłam w piwnicy, siedziałam, bo musiałam wtedy zejść do piwnicy, to okropnie się czułam, okropnie się czułam, bo siedziałam z cywilami, a ci cywile niektórzy to trzęśli się ze strachu. Strach jest okropnie zaraźliwy. Jest ohydny po prostu, bo tak jakoś działa na człowieka upadlająco, powiedziałabym, jakoś tak deprymująco. Upadlająco. To nie jest strach ten, który myśmy odczuwali na przykład jak ja biegłam z meldunkiem, czy miałam jakieś inne, czy brałam jakiś udział w jakiejś akcji. Czy coś. To był strach, to było straszne i to było piękne. Nie wiem, czy możecie państwo zrozumieć, że to było, to był strach, ale ten strach był piękny jakiś. No naprawdę. To było zupełnie co innego. A taki strach, kiedy człowiek jest osaczony, nic nie może zrobić, nic nie może zdziałać gdzieś, prawda, to jest takie jakieś deprymujące, takie jakieś upadlające, takie jakieś. I to działa, i ten strach też działa na człowieka. Też działa, jakoś tak wciąga to wszystko, deprymująco działa. I na odwrót, jakaś taka postawa niezłomna, jakaś taka niezwykła, to dodaje bodźca innym, przecież po to są ci dowódcy, prawda, którzy jakoś też potrafią nieraz zagrzać swój oddział nie wiem do czego, prawda, jeżeli pokażą przykład. Też bardzo ceniłam swojego dowódcę głównego "Radwana", który zawsze chodził też jako, zawsze w jakichś akcjach czy coś, to on się nie dekował gdzieś tam na tyłach, tylko zawsze był w pierwszej linii. Został ranny potem, ale lekko ranny zresztą był. Tak że zawsze był w tym zwykłym żołnierzem blisko zwykłego żołnierza właśnie. To się też bardzo liczyło.
    </section>
    <section>
        <time>3473</time>No jak mówię, to były, to były... już jesteśmy w tym Zeithainie, to może o tym Zeithainie jednak tak dość krótko, bo mogłabym opowiadać pół dnia, bo jeśli chodzi o ten obóz polski, to był świetnie zorganizowany. Kilka publikacji na ten temat jest, ja sama pisałam też na ten temat. Też w jednej publikacji jestem, w takiej książce "Kobiety w służbie Wehrmachtu". W tej książce są opisane różne obozy jenieckie, Molsdorf, tam jakieś inne, Oberlangen, tam różne, różne. A ja pisałam rozdział, z koleżanką pisałyśmy rozdział o Zeithain, że była niezwykle dobra organizacja. Przede wszystkim teraz jest jeszcze jedna bardzo dobra publikacja doktora Iwankiewicza, mam ją w domu teraz zresztą też, z dedykacją, wtedy pisał to młody człowiek, który wtedy był jeszcze studentem medycyny. W czasie tego. A potem już był ordynatorem we Wrocławiu i tak dalej. Skończył medycynę. On napisał też pięknie o tej służbie zdrowia. U nas niewątpliwie służba zdrowia nasza w Zeithain była bardzo na poziomie, była nadzwyczajna. Bardzo się Niemcy liczyli z opinią naszych lekarzy.
    </section>
    <section>
        <time>3549</time>Chociaż nad sobą, nami dowodził pułkownik Strehl, lekarz, chociaż nazwisko niemieckie, ale nie miał nic wspólnego z Niemcami, to był nasz dowódca główny, taki, znaczy główny - jakby ordynator i kierownik naszego szpitala jenieckiego. Mieliśmy swojego męża zaufania, porucznika Niżankowskiego, to był mąż zaufania całego obozu, bo oprócz tego w każdym baraku był mąż zaufania też wybrany później. Taki kierownik jakby baraku. A to był taki właśnie główny mąż zaufania, porucznik Niżankowski i głównym naszym lekarzem był pułkownik Strehl, który ma nawet swój pomniczek chyba gdzieś w Alejach Ujazdowskich, tak mi się wydaje, że jest tam jakiś kamień poświęcony jemu. A głównym to był Luke, to był sztabarts ten, Luke i jakiś nie pamiętam, Heindrich, Hoffman się nazywał czy coś, dwóch było takich głównych nad nami jeszcze takich lekarzy głównych naszego szpitala jenieckiego i właśnie ten Luke był bardzo znienawidzony, bardzo był nielubiany, toteż potem znikł jego piesek, nie wiem, jak to się stało. Miał takiego pieska buldoga, z którym chodził i sam był podobny do buldoga, bo pieski nieraz się upodabniają do swoich panów, no i ten buldog też był bardzo niesympatyczny, nie wiem, coś potem z tym buldogiem zrobili. To był Luke, a drugi to był, drugim Niemcem był taki typowy Prusak. Tak pamiętam, taki zielony mundur, duży ten nochal taki, wysoki, postawny mężczyzna, taka pruska uroda i całość też. To mówiło się, że Prusacy to są tacy bezwzględni i w ogóle tacy, o, bardzo taki "prawdziwy Prusak" się mówiło, prawda, kiedyś, tak.
    </section>
    <section>
        <time>3661</time>No i ten drugi został całkowicie obłaskawiony. Przez naszą doktor, główną doktor, bo myśmy mieli w swoim baraku panią Świtalską, to była pani Retinger, panią Retinger-Świtalską, która była mamą jednej z dziewczyn i została wybrana naszą taką kierowniczką, która melduje tam, prawda, o stanie baraku i tak dalej, naszego baraku. I wybrałyśmy sobie jeszcze jedną z naszych dziewcząt, starszą dużo od nas, bo tam były młode wszystko dziewczynki, ale było też kilka starszych pań, znaczy miały trzydziestkę. Trzydziestkę miały, to były starsze panie nasze. Jedna to była muzykolog, druga to była taka plastyczka włókienniczka, która robiła piękne rzeczy, jakieś makramy, niemakramy, cudowne rzeczy też, to była plastyczka. Jedna była muzykologiem, to potem stworzyła chór u nas żeński, a jedna to była, to była właśnie, to myśmy sobie wybrały też naszą tą, wybrałyśmy sobie naszego, to znaczy kierowniczka była wybrana pani Świtalska-Retinger.
    </section>
    <section>
        <time>3732</time>A naszym mężem zaufania, każdy barak miał swojego męża zaufania też, naszym to była nasza koleżanka starsza czyli trzydziestolatka mniej więcej, może nawet nie miała trzydzieści lat, znana pani profesor teraz, książka o niej powstała niedawno, mam tą książkę też z dedykacją. Myśmy ją nazywały "tapirek", bo miała taki nosek, potem się okazało, że ona była nadzwyczajna, pracowała, że była twórczynią tego, "Biuletynu Informacyjnego", pracowała z Kamińskim czyli z "Kamykiem" tak zwanym, słynnym, tym od harcerzy, cała książka jest właśnie o niej. Pani profesor od Mickiewicza, o, i teraz muszę powiedzieć nazwisko koniecznie. Zaraz powiem nazwisko. Marysia Straszewska. Pani Maria Straszewska. Profesor Maria Straszewska po wojnie na Uniwersytecie Warszawskim, no. To wtedy była naszym mężem zaufania. Mieliśmy takie swoje, takie swoje jakby malutkie władze, miejscowe, które sami wybraliśmy.
    </section>
    <section>
        <time>3799</time>No i zaczęły się te trudne dni początku dla mnie, ponieważ jak mówię, byłam salową, nieprzygotowaną do tego zupełnie, żeby chodzić na dyżury, no musiałam coś robić, no byłam przydzielona do jakiegoś tam baraku, gdzie się okazało, że był to barak prawie samych prawników, bardzo różnych światłych mężczyzn, no i ja tam byłam do tego baraku przydzielona i miałam im tam baseny, nie baseny i tak dalej, o takie rzeczy. Pierwszy dla mnie szok to był po prostu, jak ja znalazłam nogę za tym. Znalazłam nogę, ludzką nogę za pryczą. Nie wiedziałam, jak wygląda taka proteza, no. Patrzę, Boże, noga. A to był chłopiec jakiś bez nogi, ten, którym się opiekowałam, a nóżkę sobie postawił gdzieś za pryczą. Jak zobaczyłam tę nogę, to był taki pierwszy szok. Potem była taka msza odprawiana, bo mieliśmy własnego kapelana, i on, każdego dnia w innym baraku była odprawiana taka msza. I żałobna za tych, którzy zginęli i za te rodziny, które pozostały tylko nie tego. No, ci chłopcy byli wszyscy bardzo załamani, bo większość z nich nie wiedziała nic o rodzinie, nie wszyscy wiedzieli o rodzinach swoich, wobec tego zaczynała się msza, oni zaczęli płakać, a ja nie mogłam płakać, bo musiałam ich podnosić na duchu. To też była bardzo trudna historia. A potem na przykład jak się robiło te opatrunki, takie główne, przychodziły pielęgniarki i jak im robiły opatrunki, to ja nie mogłam patrzeć, bo się okazywało, że oni mają te wszy pod tymi bandażami. To trzeba było tam wszystko powybijać najpierw to, i to było takie okropne, te opatrunki. Dla mnie, która się nie stykała nigdy z takimi rzeczami, to było okropne, to oglądałam wszystko, taki szok był.
    </section>
    <section>
        <time>3914</time>A poza tym ja też właściwie nie bardzo się w tym wszystkim wykazywałam, bo oni mnie nazwali, chyba mnie mimo wszystko lubili. Tak mi się wydaje, bo byli tacy dla mnie mili. Byli dla mnie mili, chociaż niewiele im pomagałam, no tyle, że trzymałam za rękę, bo albo go coś bolało, albo pisałam za niego list do rodziny. A był taki jeden, który w nocy nie mógł spać, bo właśnie miał amputację nogi i strasznie to go bolało. To właśnie przychodziłam do niego, żeby jakoś mu pomóc ulżyć tam. Coś poopowiadać mu. To w tym to może byłam dobra, może gorzej było z tą sanitarną pomocą. Wiem, że kiedyś jak... oni mnie nazwali "panna z mokrą głową", że jestem taka właśnie o, o, taka, no, nie tyle niepozbierana, ile taka nieuważna, czasami właśnie taka o, "panna z mokrą głową".
    </section>
    <section>
        <time>3981</time>Ja kiedyś wnosząc taki... bo był taki jeden starszy gość, myślę, że ten starszy gość to miał czterdziestkę, już tam i dowódcy niektórzy byli, prawda, tam były różne rangi, bo to był nie stalag, tylko dla podoficerów, czy nie oflag tylko dla oficerów, ale to był szpital polowy, szpital jeniecki, czyli wojskowy, tam byli różni rangą. I on też pewnie był taki rangowiec, taki trochę ważniejszy, miał chyba tą czterdziechę, nie wiem, nie pamiętam, ale dla mnie to już był starszy pan. I on miał biegunkę, bo coś tam on zachorował i miał tą może czerwonkę, może coś tam, miał biegunkę, słuchajcie. I on nas stawiał w strasznej sytuacji, bo on wybiegał niby do tego kibla, który tam gdzieś był, już on nie biegał, już nie musiał biegać gdzieś do ogólnego, takiego, który był na terenie, bo na terenie była taka toaleta męska.
    </section>
    <section>
        <time>4038</time>To był jeden barak przeznaczony na to i ten barak miał takie trzy rzędy takich zbitych z desek siedzeń, z takimi otworami i tych otworów było może ze trzydzieści, w każdym po dziesięć. Jak się wchodziło tak, to zawsze któryś z panów załatwiał własne potrzeby, to był taki salon ogólny. A ta damska ubikacja była w końcu za naszego, daleko od naszego baraku, w końcu obozu i była na cztery takie siedzenia. To nie powiem, żeby to było tak sympatycznie, i człowiek musiał się długo przystosować do tego, żeby mu się to powiodły, te różne rzeczy, bo tak w towarzystwie to głupio było, ale trzeba się było przyzwyczaić do tego. Ale myśmy, jak wynosiłyśmy z naszego baraku tą paraszę, jak się mówiło w łagrach, a u nas ten kibel, bo myśmy miały taką zasłonkę, później właśnie jak już chorowałyśmy na szkarlatynę, bo przedtem to ja nie pamiętam, chyba biegałam, bo byłam przecież zdrowa, to mogłam biegać, biegałam tam do tamtego, na pewno tak było, tak ja opowiadam teraz, nim zachorowałam na szkarlatynę.
    </section>
    <section>
        <time>4108</time>No ale to było tak, że kiedyś ja wynosiłam taki, wnosiłam, bo myśmy miały białe opaski i w nocy jak wychodziliśmy z tych baraków, to nie strzelał do nas, bo przecież były wieżyczki wszędzie i oni mieli prawo strzelać, jeżeli ktoś wychodził z baraku, bo po dziewiątej nie wolno było wychodzić na teren obozu, była godzina tak jakby policyjna wewnętrzna. I o dziesiątej gasili w ogóle światło w całym obozie. A od dziewiątej do dziesiątej to już nie można było wychodzić, no i trzeba było zasłaniać okiennice, o, okiennice, nie było gorąco. Okiennice się zasłaniało na zewnątrz, no i nie wolno było otwierać okiennic. I ja wychodziłam z tym, no, miałam właśnie ten, ten basen, i oświetlił mi oczy, rzucił na mnie wiązkę promieni, nie wiedząc, kto idzie. A ja miałam tę opaskę, i ja się potknęłam o jeden z tych rowków, te rowki były bardzo wąskie, te melioracyjne. One miały tam może nie wiem, może pół metra, ćwierć metra, to były małe takie rowki, ale się potknęłam i cała zawartość chlupnęła na zewnątrz, przy okazji siebie też nieźle. No więc później poszłam się myć, no, dopiero mieli zabawę ze mnie. Tak że czasami właśnie. A on też czasami robił nam tak, że on biegł do tego kibla i nigdy nie dobiegł. Nigdy nie dobiegł, tak że mieliśmy zawsze z nim sprzątanie. Nawet się gniewać na niego nie można było. Ta praca była dla mnie bardzo ciężka, bo ja się w tym nie orientowałam, chciałam pomóc, nie wiedziałam jak, nie umiałam tego robić, może dobrze tak, ale się starałam robić, co mogę.
    </section>
    <section>
        <time>4215</time>No i pewnego dnia po takim dyżurze, jak przyszłam do siebie na tą pryczę, to poczułam jakiś straszny światłowstręt. Głowa mnie okropnie bolała i czułam światłowstręt, ponieważ jedyna lampa czy tam dwie, które były na cały barak, znaczy może były dwie czy trzy tak rozmieszczone, to jedna była nade mną, ponieważ to była górna prycza, to mnie akurat światło cały czas w oczy póki oni nie zgaszą, prawda. No nie mogę prosić czy wyłącznik mieć i wyłączyć światło, cały czas musi być światło, jak jest ciemno. Dopóki nie zgaszą. Leżałam i się okropnie męczyłam, tym bardziej że miałam bardzo niemiłe sąsiadki, nie pamiętam, moje sąsiadki też na górnej pryczy obok z którejś strony, były niesympatyczne. Dalej byli państwo chyba ci Świderkowie, ale tutaj były jakieś dwie, bo mówię, że... do czego nawiązuję... że wtedy taki gorszy element może nawet nie typowo akowski, bo to może była jakaś służba taka, szpitalna, która została wzięta, bo wybłagała wyjazd ten pod opieką, prawda, wojskową i tak dalej, to przecież też było tak... może oni też uciekali wtedy, chcieli się jakoś chronić, może tam był jakiś element również taki, który nie był zamieszany w ogóle w powstanie specjalnie, znaczy nie byli to kombatanci, w tym sensie. No. Bo na przykład te kobiety były straszne. One po prostu były straszne. Ja chciałam prosić, żeby one tam coś tego, głośno rozmawiały, ja mówiłam, że mnie boli głowa, jak przynieśli jedzenie, to prosiłam, żeby mi coś, bo ja nie mogę zejść z pryczy, żeby mi coś tam do kubka, czy do tej menażki nalały, to nie chciały, w ogóle były takie nieżyczliwe, niesympatyczne, mogły takie być, jak mówię, to był różny element. Tak że były takie nieżyczliwe.
    </section>
    <section>
        <time>4334</time>No i później w końcu wybłagałam, ktoś poszedł po lekarza, na drugi dzień dopiero. Bo ja poczułam swędzenie wtedy wszędzie. Okazało się, że to jest szkarlatyna. I wtedy już się mną zaopiekowali lekarze, już tego. I wyjechałam z tej ogólnej sali takiej, z tego ogromnego baraku i trafiłam wtedy, to był chyba początek grudnia, trafiłam wtedy za druty. Do takich baraków, które stały tam z którejś strony, niezamieszkałe przez nikogo. Bo mówiłam, że tu byli internowani Włosi, tutaj byli Sowieci, a tu jeszcze taka przestrzeń, że zostało za drutami parę baraków. Jeden z tych, to były baraki już niedrewniane, bo w tych drewnianych u nas to było mnóstwo pluskiew też, pluskiew było bardzo dużo, i te pluskwy, ja to opowiadałam, co było już później jak się wyleczyłam z tej szkarlatyny i wróciłam znów do tych baraków drewnianych, to one były takie sprytne, że one tak - gryzły, gryzły normalnie. Wyłaziły wieczorem, jak tylko było ciemno z tych zakamarków drewnianych i gryzły nas. Ale były takie dni, kiedy one urządzały nam ofensywę, nikt nie spał. Ogólna ofensywa była straszna. No myśmy wybijali, co mogłyśmy. Wybijałyśmy masami, ale to nie dawało dużego rezultatu. I tak jak przynieśli kocioł z zupą na przykład i postawili na głównym tym stole, w baraku był stół ogólny taki, i postawili tą zupkę i zaczęły się wydzielać te opary, takie ciepełko szło. Gdzieś tam na sufit. No to one wędrowały sobie, wędrowały sufitem, wędrowały, wędrowały, i spadały. Do zupki. Autentycznie. No nie wiem, jak potem sobie radziliśmy, może potem zakrywaliśmy, no już nie pamiętam. W każdym razie takie historie, przypominam sobie, że one tak robiły.
    </section>
    <section>
        <time>4458</time>No ale na razie jestem w fazie jeszcze poprzedniej, jak już jestem za drutami przeniesiona... jeszcze się na chwilkę cofnę, że jak byliśmy jeszcze na tej stronie ogólnej, to były racje żywnościowe, racje żywnościowe były marne, bo Niemcy sami wtedy mieli źle i też mieli marnie. To tym bardziej myśmy mieli marnie. I była racja taka, że nie wiadomo było, co robić z tą pajdką chleba. Była pajdka chleba, była łyżka duża margaryny, była margaryna, było to, i były takie serki śmierdzące jakieś takie, co oni trzymali w ziemi to chyba, jakoś tak się specjalnie rozbiło, że w ziemi było specjalnie, bo to takie omszałe potem było. Może one były śmierdzące, może były dobre, może to teraz mamy taki serek camembert czy jakiś inny, no to coś w tym rodzaju, no to coś takiego było. I zdaje się, że łyżeczka cukru, już nie bardzo pamiętam. Może jakaś marmelada czasami. I nie wiadomo było, co zrobić właściwie z tym jedzeniem. Bo to była taka ilość, że właściwie to chyba wystarczało na jeden posiłek dobry. Bo jeszcze w dzień to jeszcze była brukiew, taka woda brukwiowa, mało tej brukwi było, ale myśmy sobie tą margaryną sobie okraszali tą zupkę, a wieczorem to była taka herbata, która była - to były liście suszonego szpinaku. Bardzo niedobre takie coś. No i trzeba ten chleb było jakoś podzielić. Więc byli tacy, którzy uznawali teorię jednego jedzenia wieczorem. A byli tacy, którzy uważali, żeby były siły - jedno porządne jedzenie rano. No a ja jeszcze miałam tego brata i się bardzo o niego bałam, bo on był bardzo ciężko chory wtedy, z powodu tej nogi, i ja tam dla niego też coś oddawałam, już nie pamiętam co. No wiem, że jadłam raz dziennie. Znaczy rano. To chciałam powiedzieć, że to było tak mało właśnie.
    </section>
    <section>
        <time>4604</time>No ale już jestem w tej chwili pod dobrą opieką, bo przedtem to byłam taka pariaska, taka siostra salowa tylko, a teraz jestem ważna, bo jestem no, na właściwym miejscu w szpitalu, jestem chora. No więc i opieka dobra troskliwa, i barak, do którego przenieśli mnie, tak się śmiesznie złożyło, że przenosili mnie koledzy mego brata. Z baraku mojego brata przenosili mnie na noszach, taką chorą, miałam dużą gorączkę strasznie, bo to duża gorączka przy tym jest bardzo, taka byłam nieszczęśliwa z bólem głowy. I przenieśli mnie tam za te druty do baraku kamiennego. Kamienne baraki miały też pluskwy, ale mniej. Ale kamienne baraki za to miały szczury. Od tego czasu szczury nam towarzyszyły przez czas mojej choroby, naszej choroby, bo oprócz mnie okazało się, że z innych baraków wszystkie przypadki szkarlatyny, Niemcy, którzy się panicznie bali zarazy, to przenieśli nas do tego baraku i ten barak później... znaczy tamten się jeszcze nie nazywał szkarlatynowy tylko później jak żeśmy wrócili do baraku drewnianego na teren głównego szpitala, to nazwali ten barak "szkarlatynki". A Niemcy mówili scharlachmetsien, szkarlatynowe dziewczynki. To już po skończeniu naszej choroby. A tam właśnie przenieśli nas do takiego tego i tam był duży stół, było dużo powietrza i były łóżka, to znaczy były prycze parterowe czyli łóżka. I były prześcieradła. No i koce. W ogóle taki ekwipunek jak dla prawdziwych rannych albo chorych.
    </section>
    <section>
        <time>4716</time>No ja tak leżałam, leżałam, i raptem posłyszałam któregoś dnia, już nie pamiętam, po kilku dniach posłyszałam, nie wiem, może miałam mniejszą gorączkę, bo tam coś dostawałam przecież na tą gorączkę, posłyszałam taki piękny śpiew. Tak sobie pomyślałam, że ja chyba już jestem w niebie. To był anielski śpiew, te głosiki takie pełne wdzięku, a to śpiewały moje koleżanki, z których właśnie pani nasza Hanka, czyli nasz muzykolog stworzyła grupkę, taki chórek piosenek głównie ludowych zresztą. Bardzo pięknych zresztą. Ja myślałam, że to anioły śpiewają. To się okazało, że jakieś dobre duchy i że to one śpiewają. Później jakaś dobra ręka wyciągnęła się z pryczy obok i podała mi coś bardzo dobrego do zjedzenia. To była jakaś puszka. To była puszka z mlekiem skondensowanym.
    </section>
    <section>
        <time>4782</time>Dopiero potem się dowiedziałam, bo przecież nie było paczek, był głód, potem się dowiedziałam, że kombinatorzy nasi obozowi przeprowadzali handel z Włochami, którzy przychodzili na roboty, żeby sprzątać nasze kible, tam różne inne rzeczy, i tak dalej, przychodzili do pracy, również część tych Włochów przychodziła do nas, na teren naszego obozu. I za kiblem męskim zbierała się taka paczka, oni przynosili to mleko skondensowane nie wiem skąd to mleko mieli, bo oni przecież paczek czerwonokrzyskich chyba nie mieli, no nie wiem, skąd to było. I handlowali, handlowali.
    </section>
    <section>
        <time>4823</time>I właśnie ona miała taką puszkę, mleko skondensowane, było cudowne, bo ono było słodkie. I to był sam eliksir mleka. Stąd ja bardzo lubię mleko skondensowane do dzisiaj, no. I ona mnie poczęstowała. Tak patrzy na mnie i mówi: "Ale koleżanko, my się chyba znamy". Ja mówię: "Oj, chyba się znamy". Potem się okazało, że to właśnie jest ta Marysia Straszewska, która była drużynową drużyny dwudziestej ósmej... sześćdziesiątej ósmej, z którą nasza drużynowa, dziewiątki, gdzie ja byłam, którą ja tworzyłam, tę drużynę, dziewiątkę warszawską, one były zaprzyjaźnione, były z tego samego gimnazjum, i ona nas zabrała, jak myśmy jeszcze nie miały, nie miałyśmy jeszcze namiotów, nie mieliśmy wyposażenia, to na pierwszy mój obóz w Górach Świętokrzyskich zabrała mnie Marysia Straszewska, znaczy nas zabrała, całą drużynę i mnie, i stąd myśmy się znały. A ona była koleżanką mojej drużynowej, i Hanki Zawadzkiej, siostry "Zośki". To wszystko było to same grono. No i to właśnie była Marysia Straszewska, i tak się ucieszyłam, jakbym kogoś z rodziny najbliższej zobaczyła. Bo też ten Konstancin, Klarysew, gdzie mieszkałam, prawda, te dzieje nasze wspólne harcerskie, i miejsce zamieszkania, ona mieszkała gdzieś w Jeziornej, ja tutaj w Klarysewie, więc to wszystko było takie miłe bardzo. No i taki był mój ten...
    </section>
    <section>
        <time>4914</time>I pamiętam, że potem był taki dzień, to był Świętego Mikołaja, akurat na Świętego Mikołaja dostałyśmy takie, przynieśli nam, bo nam przynosili żywność, czyli te obiady z tego głównego miejsca, przynosili kocioł, tacy sanitariusze tego, nasi koledzy też, przynosili nam jedzenie. A wtedy przyniesiono nam formularze kriegsgefangene post, że możemy pisać do rodzin już i prosić o paczki też. Był specjalny formularz na paczkę i specjalny formularz listu zatytułowany kriegsgefangene post, było tam niewiele miejsca, ale było. Więc napisaliśmy do rodziców, nie wiedząc, czy dojdzie. Na stary adres klarysewski. Mieliśmy nadzieję, że oni są cali i zdrowi i że do nich dojdzie. Napisałam również ten, wzięłam ten właśnie formularz i napisałam w dwa miejsca.
    </section>
    <section>
        <time>4977</time>Napisałam do moich rodziców, prosząc i błagając, żeby przysłali nam, jeżeli będzie można, paczkę, to w tej paczce żeby był placek drożdżowy, bo będą święta już niedługo, żeby placek drożdżowy i może jakąś wędlinę. A drugi ten to wysłałam do mojego Iwonka, mój Iwonek to były moje dzieci podczas okupacji, moi znajomi, przyjaciele, którzy chcieli mi pomóc, żebym ja była zatrudniona, bo trzeba było mieć kenkartę, bo z kenkartą człowiek był troszeczkę spokojniejszy, że ma dowód, inaczej był bez dowodu, to mu naprawdę dużo groziło, więc żeby mieć kenkartę, trzeba było być zatrudnionym. Ja nie byłam nigdzie zatrudniona, dopiero skończyłam maturę, no, co byłam tam, nie byłam zatrudniona nigdzie. Wobec tego stworzyły dla mnie te znajome rodziny, stworzyły dla mnie takie przedszkole, w tym moim przedszkolu były ośmioro dzieci. Ja prowadziłam takie prywatne przedszkole i miałam zawód przedszkolanka i miałam przez to swoją kenkartę właśnie. No i Iwonek to był mój ulubieniec. Iwonek i Ewunia Szulc to były bardzo miłe dzieci, inne dzieci też były bardzo miłe, ale co było w Iwonku i w tej Ewuni Szulc: oni mieli oboje kręcone włoski, ślicznie kręcone włoski. Iwonek miał piękne kręcone, Ewunia też miała kręcone włoski, Iwonek miał chyba z sześć lat a Ewunia z pięć lat i ja im zazdrościłam tych włosków i zawsze się pytałam: "Iwonek, słuchaj, dałbyś mi chociaż jeden loczek". On mówi: "Jak mama pozwoli, to bardzo chętnie". Zawsze go prosiłam, żeby mi koniecznie jakiś loczek dał, bo ja nie mam kręconych włosków. Mam strasznie proste włosy. A zawsze marzyłam o kręconych włosach.
    </section>
    <section>
        <time>5085</time>No to właśnie do tego Iwonka Szulca, bo tylko do nich miałam jakiś adres, ale jakim sposobem miałam ten adres? Bo oni powiedzieli, że oni jadą do Piotrkowa, bo tam jest ich dziadek i babcia. I że oni uciekają... ale jak to było, że ja miałam ten adres? Nie wiem, słuchajcie, nie wiem, nie mogę powiedzieć. Nie wiem, dlaczego ja miałam adres Iwonka Szulca w Piotrkowie. Jaki to był adres... A może na chybił trafił napisałam tylko nazwisko, ale nie wiem, nie wiem, w każdym razie napisałam drugi taki. I jedyna paczka, którą ja dostałam, bo jeszcze się nie zaczęła ofensywa, to była paczka od Iwonka Szulca, w której było to, co się posyłało do oflagu zwykle, co posyłaliśmy, to znaczy takie te grzanki zrobione na tłuszczu, napełnione tłuszczem grzanki i ten czosnek, i cebula. Bo oni sami pewnie prawie nic nie mieli. Więc przysłali mi to, co mieli, czosnek, cebulę i grzanki. I potem mogłam sobie pofolgować, bo jak dawali nam na obiad na przykład, odświętny obiad bardziej, to były jakieś: zupa brukiew, a potem były trzy kartofle. O, to ja te kartofle jadłam z ząbkiem czosnku i wyobrażałam sobie, że jem z kiełbasą czosnkowaną. I było mi bardzo miło. I miałam cebulę, która była bardzo ważna, więc zajadałam wtedy cebulę, zajadałam ten czosnek, o, to było od Iwonka.
    </section>
    <section>
        <time>5184</time>A paczka od moich rodziców i od naszych klarysewskich przyjaciół, którzy zafundowali nam piękną szynkę, a rodzice upiekli piękny placek drożdżowy, nie doszła do nas nigdy, ponieważ zaczęła się ofensywa i Niemcy wszystkie paczki cofnęli, ale ponieważ byli bardzo praworządni, to te paczki doszły, a jakże, z powrotem do moich rodziców, tylko po miesiącu szynka była już z robakami niemalże, zielona a placek był w formie suchara, którego nie można było ugryźć. No a cały czas marzyliśmy o tym placku, z tego powodu ja kocham placek drożdżowy i powiedziałam, że jak nie będzie placka drożdżowego na Boże Narodzenie albo na Wielkanoc, bo sama już nie piekę tylko moje dzieci, to powiedziałam, to dla mnie nie ma Świąt. Musi być placek. No. Tak to wygląda mniej więcej.
    </section>
    <section>
        <time>5237</time>No i teraz co jeszcze powiedzieć o tym Zeithainie? Powiedziałam, że była świetnie zorganizowana... Aha, więc byliśmy na tej szkarlatynie, i ten drugi doktór, ten Hauftman, jakiś tam nie wiem, ten sztaparc, ten Prusak tak zwany, taki właśnie, to został obłaskawiony przez doktór Malinę Beaupré. Pani doktor Malina Beaupré to była cudowna kobieta i była ona kierowniczką wszystkich pielęgniarek. Była głównodowodzącą, lekarzem ginekologiem a w ogóle dowodziła całym tym szpitalnym, tym szpitalnym... jak to powiedzieć... tą sekcją kobiet pielęgniarek. To była główna lekarka przewodniczka tych pielęgniarek. Doktor Malina Beaupré. Doktór Malina Beaupré była niezwykłej, wdzięcznej urody z dwoma dołeczkami. Była mieszanką polsko-francusko-hiszpańską, jeśli chodzi o pochodzenie, w ogóle była Polką, jak najbardziej z Krakowa zresztą pochodziła. Ale miała we krwi też troszkę hiszpańskiej, troszkę francuskiej, wobec tego miała taką oryginalną urodę. Pełną wdzięku, no i te dwa dołeczki, była ach, myśmy o niej piosenki pisały, układałyśmy wiersze na jej cześć i tak dalej, i tak dalej. No i ona podbiła serce, co tu dużo mówić. Nosiła się z wielką godnością. Tak, tak, i ten doktór nasz, ten Prusak, się bardzo liczył z panią doktor. Ale miał słabość do niej, co tu dużo mówić, miał do niej słabość.
    </section>
    <section>
        <time>5331</time>A przez to, że miał słabość do niej, to myśmy na tym korzystały, bo on wchodził do naszego baraku i mówił tak... wszystkie te dziewczyny leżały bidne jeszcze chore, bo byłyśmy porządnie chore na szkarlatynę, jakiś czas, prawda, dopóki nam się polepszyło. I podchodził i mówił: "Mausien" - myszko, - "Kaninchen" - króliczku. No to niektóre były naprawdę... ja już miałam wtedy dwadzieścia lat, jeden czy ileś tam, ja już byłam dorosła, ale tam były niektóre dziewczynki, które miały siedemnaście, osiemnaście, jedna miała szesnaście, no, dziewczynki były jeszcze. No to mówił "króliczku", "myszko", jakieś tam jeszcze tego, po niemiecku. A dziewczyny harde, wcale się do niego nie uśmiechały, wcale mu nie odpowiadały. Nic. Były takie nieugięte. No. A on się bardzo o nas troszczył. Tu podwójny opał dla nas, brykiety, żeby nam było ciepło w baraku. Tu coś tam jeszcze. Bardzo. Byłyśmy jego podopieczne, on się nami zajmował, a najlepsze było to, że on po polsku bardzo mało umiał, ale jak nam powiedział, że on w czasie okupacji to on zna trochę Polaków, bo on był w Warszawie. No myślimy sobie: "Ty to dobre ziółko jesteś, w Warszawie byłeś w czasie okupacji". I on mówi, że on miał taką przyjaciółkę, to mówił po niemiecku, ale tutaj niektóre z nas troszkę znały niemiecki czy coś, to się jakoś tam można było porozumieć, starał się mówić też czasami jakieś słowo po polsku, mówił, że on parę słów po polsku to on umie, ponieważ on ma taką przyjaciółkę, która go nauczyła. - "No a czego to ona nauczyła, panie doktorze, pana doktora?". Mówi: "No na przykład ona mówiła "ty niemiecka świnio!”. No ale on nie wiedział tego i on mówił to i taki zadowolony, że on mówi coś, tak. Proszę, takie różne kwiatki, nauczyła takich kwiatków, no. Więc było dużo śmiechu czasem z jego powodu.
    </section>
    <section>
        <time>5450</time>No ale nami się opiekował, nie mogę powiedzieć. Jak były święta Bożego Narodzenia, myśmy też były wtedy za drutami tymi nie razem z tymi naszymi kolegami z tego głównego naszego obozu, no to on wiedział, że my tak pięknie śpiewamy kolędy. I kiedyś tak przyszedł i mówi: "Pani doktor, czy pani doktor pozwoli, żebyśmy my Niemcy przyszli i posłuchali tych kolęd, tak pięknie śpiewacie tutaj, bo nam też jest smutno, nasze rodziny są nie z nami". I tak dalej. Oni wszyscy mieszkali albo... on mieszkał w Riesie chyba, w takiej miejscowości Riesa, a reszta, inni, to mieszkali ci nasi strażnicy na co dzień to oni tam mieli niedaleko te, niedaleko naszego obozu mieli takie swoje domki i tam nawet kwitły kwiatki tam, jakieś mieli posadzone czy coś, a rodzinę oni mieli w Dreźnie. Oni wszyscy byli z Drezna, to przeważnie byli tacy, którzy już się nie bardzo nadawali na front. Oni byli, jak to się mówi, nie internowani tylko uszkodzeni częściowo, znaczy byli prostu albo ranni, albo byli ranni kiedyś, albo byli tam. I oni wycofani byli z tego, to oni się nami opiekowali, ten Wehrmacht właśnie.
    </section>
    <section>
        <time>5524</time>I później jak był ten straszny nalot, który myśmy widziały po cichutku, odsłoniwszy, bo było ciemno, odsłoniwszy tą okiennicę, patrzyłyśmy jak te bombowce nad nami leciały wszystkie z tym strasznym hukiem, te fortece wszystkie i potem te straszne wybuchy. I przecież to, co oni zrobili z tego Drezna, to straszne rzeczy się działy, Drezno właściwie zginęło. I oni potracili rodziny, bardzo z nich wielu potraciło rodziny. No ale to była późniejsza faza, to już był gdzieś luty, luty marzec to było tak gdzieś. Ten taki straszny nalot był wtedy na Drezno, które myśmy właściwie oglądały z daleka. Myśmy się cieszyli, myśmy sobie nie zdawały sprawy, co się tam dzieje, dowiedziałyśmy się, że to jest, prawda, że oni bombardują, ale człowiek sobie z rozmiarów tego wszystkiego nie zdawał sprawy, no. Myśmy się cieszyli, że to się wojna skończy niedługo, że to alianci, że tutaj już takie te, że Niemcy zginą. No.
    </section>
    <section>
        <time>5585</time>No więc jeszcze chciałam powiedzieć o tej właśnie: służba sanitarna była bez zarzutu. Bez zarzutu. Nadzwyczajnie zorganizowana. Świetnie zorganizowana. Doskonale. Niemcy też byli właśnie pełni uznania a w ogóle byli pełni uznania dla naszych władz obozowych, bo jak już potem uciekali przed Sowietami, to dali nam klucze. Nam, nie innym obozom tam, Francuzom czy Anglikom, czy innym, a dali nam klucze od magazynów. I myśmy się obłowili nieźle w te puszki różne, w tego schweinefleischu tej wspaniałej galaretki i tego gulaszu wieprzowego i tam inne, i tak dalej, bo oni nam dalej, powiedzieli, że my jesteśmy najlepiej zorganizowani, to oni w nasze ręce dają te klucze. A to już też późniejsze czasy.
    </section>
    <section>
        <time>5633</time>I teraz muszę powiedzieć, że jeszcze w ogóle ten obóz się świetnie zorganizował. Chodziło o to, żeby ta młodzież, bo większość była młodych ludzi, byli starsi też naturalnie, ale większość to była jeszcze młodych ludzi. Dużo było takich, którzy nie skończyli jeszcze, nie zdali matury. Nie byli na studiach. Byli właśnie przed maturą czy jeszcze z gimnazjum czy coś. Trzeba było tę młodzież jakoś zatrudnić po pierwsze, zainteresować, żeby ona się nie zblazowała, żeby ona się nie nudziła, żeby jej nie przychodziły do głowy różne głupstwa. Poza tym nie zapomnijcie, że to był obóz damsko-żeński, też trzeba było bardzo pilnować wszystkiego, przecież wszyscy byli młodzi. Więc trzeba było tę młodzież jakoś ukierunkować, jakoś ją tak wychować, i dać dla niej tak interesujące zajęcie, żeby ona miała nie głupstwa w głowie. I tak się stało. Myśmy mieli różne wspaniałe rzeczy zorganizowane przez innych ludzi. Jedni pomagali drugim. Na przykład z naszego baraku moja koleżanka, która znała świetnie język angielski, dawała lekcje angielskiego. W innych barakach było podobnie. Ci, co znali niemiecki, dawali lekcje niemieckiego, ci, co znali angielski, dawali lekcje angielskiego.
    </section>
    <section>
        <time>5708</time>Poza tym na przykład powstały takie też naprędce zorganizowane komplety, komplety nauki. Ci, co byli bardziej zaawansowani, byli po maturze, czy byli na studiach czy przedtem, ci starsi, to zorganizowali takie komplety dla tych młodszych, żeby on jak się skończy wojna, żeby oni mogli zdawać maturę. W ten sposób mój brat zdawał maturę właśnie, po wojnie zaraz, dwa miesiące po wojnie zdawał maturę, bo już miał przedtem jakieś powtórzenia, jakieś, prawda, przygotowania. Tu się wszystko robiło, żeby tego. No, profesor Świderek przychodził do naszego baraku od czasu do czasu i mówił nam o rozmieszczeniu gwiazd, nawet miał jakąś taką, spreparowaną taką lunetę, nielunetę, pokazywał nam tam różne rzeczy. Pamiętam, że mój brat był zazdrosny i mówił: "Jesteście naprawdę głupie, takie ważne rzeczy się teraz dzieją na świecie, tu wojna trwa, a wy tu w gwiazdach". No. A myśmy oglądały te gwiazdy a on nam tam tłumaczył... a nie, przepraszam, to nie był pan Świderek, to był nasz astronom, to był wujcio astronom. Profesor, nie pamiętam jego nazwiska, to był ktoś z astronomii, profesor astronomii i myśmy go nazywali wujciem astronomem i on nam przychodził i pokazywał te gwiazdy. A profesor Świderek przychodził do nas czasami na pogadanki o atomach, takie różne ciekawostki, rzeczy różne z tej dziedziny, które nam się wydawały rewelacją. Naturalnie on to mówił w takim uproszczeniu pewnym, takim, takim, prawda, no, popularno-naukowym, to były rzeczy popularno-naukowe. No.
    </section>
    <section>
        <time>5808</time>Oprócz tego, mówię, były te komplety. Oprócz tego powstał teatr, powstał teatr obozowy. Jak to się stało - tak to się stało, że wśród nas znalazł się Ziemowit Karpiński, uczeń Zelwerowicza, przedwojenny też aktor i reżyser, mam nawet jego zdjęcia i tam, później już po wojnie; który był powstańcem i brał udział na Politechnice, w obronie Politechniki Warszawskiej. I stracił rękę. Stracił rękę. I on zorganizował teatr. A ponieważ okazało się, że wśród nas było dużo osób zdolnych ochotników, a z takich prawdziwych aktorów to z nami był Miecio Milecki, Mieczysław Milecki to nic wam teraz nie powie, ale to był jeden z bardzo dobrych aktorów Teatru Polskiego, i była taka pani, która się nazywała tak jak ja, potem mnie mylili ciągle z nią, bo w tych publikacjach występuję ja - Halina Cieszkowska, tylko ja nie byłam wtedy Halina Cieszkowska, bo miałam panieńskie nazwisko, bo nie byłam mężatką. A to była aktorka teatru któregoś przedwojennego i nazywała się Halina Cieszkowska i to była już starsza pani w wieku lat czterdziestu pewnie czy coś. Też brała udział w powstaniu i potem też czasami brała udział w jakichś recitalach poezji czy coś, no, bo to był fachowiec, to była prawdziwa aktorka, a Miecio Milecki, którego ja znałam z Klarysewa z czasów przedwojennych zupełnie przypadkowo, zupełnie prywatnie, okazało się, że jest właśnie dobrym bardzo aktorem i był podporą naszych przedstawień.
    </section>
    <section>
        <time>5913</time>Ale oprócz tego okazało się, że doktor Sytorowski, który był ginekologiem, ma talent boży aktorski i to był najlepszy ginekolog wśród aktorów i najlepszy aktor wśród ginekologów. Doktor Sytorowski. Oprócz tego dwaj lekarze Bajerowie, to byli dwaj bracia, też lekarze, okazało się, że są świetni jeśli chodzi o aktorstwo, więc też brali udział w naszych przedstawieniach. I tak, a z naszego baraku ja i jeszcze koleżanka jedna czy druga też byłyśmy na ochotnika stałyśmy się aktorkami tego teatru pana Karpińskiego. Pan Karpiński był bardzo wymagający i jak prawdziwy reżyser klął brzydko, ale jak się powiodło nam, to wtedy każdą całował w rączkę. I był zachwycony, że się powiodło. Ale tak to nas piłował niesamowicie. No i myśmy wystawiali tam parę rzeczy, przede wszystkim wystawialiśmy tam kabarety przedwojenne, więc cały "Kram z piosenkami" Schillera, taki znany potem po wojnie, wystawiany nieraz w Teatrze Polskim, "Kram z piosenkami" wystawialiśmy, jeszcze jakieś inne kabaretowe takie kawałki z przedwojennej Warszawy, z przedwojennych kabaretów. Niemcy przychodzili zapraszani, Niemcy byli zapraszani na to, przychodzili bardzo chętnie, mieliśmy jednym baraku scenę. To był barak, to był nasz taki właśnie barak sceniczny. Nasz teatr. Przychodzili tam. Myśmy to robili z tym naszym panem Karpińskim, a potem w czasie Świąt Wielkanocnych, właśnie teraz napisałam, ukazało się już teraz w piśmie, no i w "Karcie" dałam kilka takich, mogę wam w prezencie jeden wręczyć, ten artykuł o tym, jak pan Jezus zmartwychwstał za drutami. Opisane nasze wszystkie brewerie, które urządzaliśmy na śmigus dyngus i wszystko, co się odbywało u nas w czasie ostatniej Wielkiej Nocy, przed końcem wojny.
    </section>
    <section>
        <time>6034</time>Bo dwudziestego trzeciego, dwa dni temu była któraś tam rocznica wyzwolenia naszego obozu przez wojska radzieckie. A myśmy nie wiedzieli, że to będzie przez wojska radzieckie, wobec tego robiliśmy zakłady o blok wedlowski przedwojenny, bo był taki blok wedlowski bardzo popularny jeśli chodzi o towary pana Wedla i bardzo smakowity, więc robiliśmy zakłady. O ten blok wedlowski. Czy przyjdą zachodni alianci czy przyjdą nasi przyjaciele ze wschodu. No i przyszli przyjaciele ze wschodu i nas wyzwolili. Tak to się stało, bo przeszli przez tę Elbę, a tam były całe historie, Niemcy pouciekali, Niemcy potem wysadzili most na Elbie, a ci przyszli tutaj ze wschodu. Tutaj walka była, na terenie prawie obozu naszego. Znaczy walka, no oni walczyli tam, armaty, niearmaty, ustawili to wszystko. Jak strzelali, to myśmy spadali z pryczy, taki był odrzut, taki był poryw, prawda, tego działa, które stało gdzieś przy baraku naszym na przykład. Strzelali. Tam gdzieś za Elbę. A tutaj buch! My z pryczy spadamy.
    </section>
    <section>
        <time>6105</time>No ale mówię - pięknie zorganizowany obóz. Naprawdę. Była taka troska o tą młodzież, o tych najmłodszych, prawda. No w ogóle, żeby się ludzie nie znarowili, żeby się nie zdemoralizowali, to trzeba było cały czas o tym pamiętać i coś w tej sprawie robić. Ale zajęć było dużo. Był jeden chór nasz, był chór rewelersów pana Szachnowskiego, był chórek ludowy Hanki, tej Pomorskiej, co tam jeszcze było - był teatr. No, mówię wam, że nie nudziło się, nie nudziło się. Oni nam przytaskali jakieś książki niemieckie. Z tego Drezna jeszcze kiedyś jak to Drezno było, prawda. To jakieś książki tutaj były na terenie, po niemiecku, po niemiecku były te książki, ale były jakieś tam. W każdym razie, no, życie kulturalne można powiedzieć, kwitło. No i wtedy nam się już nie dłużyło tak bardzo. I te chwile tęsknoty takiej strasznej przychodziły, ale już rzadziej, no bo już mieliśmy co robić. Oprócz tego były pielęgniarki, miały swoje dyżury, lekarze mieli swoje dyżury, to swoją drogą.
    </section>
    <section>
        <time>6177</time>A my mieliśmy też dyżury: w pralni, przy obieraniu kartofli w kuchni, od czasu do czasu, jak już się łuszczyliśmy, nie przedtem tylko później jak już nasza choroba się kończyła i myśmy tylko się ciągle łuszczyli, nasze te, to się, nasze te niezagojone, te różne wypryski się łuszczyły. I to podobno jak się łuszczą, to jeszcze trzeba zachować ostrożność, ale później to już się nikogo nie zaraża. Jak myśmy się tak łuszczyli, łuszczyły, to myśmy się potem już przestawały łuszczyć, ale nasz doktor, ten który był właśnie taki dla nas pobłażliwy mówił, że jak przyjdzie jakaś kontrola inna, nie on, to żeby mówić, że my jeszcze "schuppe, schuppe, sie schuppe" - "łuszczycie się jeszcze, łuszczycie się". Żeby mówić, żeby nas nie zabierali gdzieś do jakichś robót, czy coś. Poza tym z obozu jenieckiego, tam z tego szpitala tych ozdrowieńców takich zupełnie to potem kilka takich transportów to poszło do pracy w fabrykach. Więc też pod kule i też pod bomby czy coś. Do pracy poszli, do pracy. Byli wysyłani. Tak że żeby nas nie wysłali do pracy gdzieś jeszcze, żebyśmy się ostali w tym obozie jak najdłużej, żeby nam było dobrze, to mamy mówić "schuppe, schuppe" - "łuszczymy się jeszcze". No więc tak w moim obozie, tak opisuję ten obóz, który był naprawdę niezwykły rzeczywiście. Dzięki temu obozowi te dziewczyny naprawdę się nie zdemoralizowały.
    </section>
    <section>
        <time>6269</time>Oprócz tego myśmy jeszcze takie były mądrale, że nasz barak, to dziewczynki inne z innych baraków kobiety miały do nas trochę pretensji, owszem, nawet w jakiejś gazetce było opisane, że my tutaj "barak królowej Jadwigi". Bo ona była Jadwiga, doktor Jadwiga Beaupré. Więc barak królowej Jadwigi ma specjalne przywileje, najpierw z tym Niemcem. To była zazdrość też taka. No najpierw z tym Niemcem a potem, że myśmy sobie ustanowiły własne prawa. U nas nie wolno było, bo normalnie to były odwiedziny, od takiej do takiej godziny są odwiedziny i przychodzili do baraków żeńskich, przychodzili chłopcy zaprzyjaźnieni czy tam jeżeli ktoś miał brata czy siostrę czy kogoś z rodziny to naturalnie też. No, więc można było odwiedzać z baraku swoich znajomych. A myśmy zarządziły inaczej. Ponieważ myśmy się czuły skrępowane, jak na przykład siedziałaś na pryczy, chciałaś sobie umyć głowę czy coś albo umyłaś, chciałaś się suszyć czy coś tam, to przychodził i siedział ci cały czas na tej pryczy. Przecież nie było oddzielnych krzeseł czy tam foteli, prawda. To sie przyjmowało na pryczy. Nas to krępowało, że o każdej, czy od godziny tam dziesiątej czy dwunastej do godziny szóstej wieczorem, że mogą przychodzić chłopcy. To my sobie nie życzymy takich odwiedzin i u nas były tylko odwiedziny w jakiś dzień. O, to już był też powód, że barak królowej Jadwigi to tak się rządzi własnymi prawami. No, ale to takie wszystko z perspektywy lat jest sympatyczne, wydaje się sympatyczne.
    </section>
    <section>
        <time>6367</time>No i właśnie mówię, że byłyśmy świetnie zorganizowanym obozem, bardzo dobrym, i ta młodzież została jakoś w ryzach trzymana, oprócz tego, że to przecież był jednak obóz wojskowy. I przychodził taki Niemiec na dyżury, stale taki nasz, co do naszego baraku przychodził, może do innych też przychodził ten sam, to się nazywał... Strehl... nie, nie Strehl, przepraszam... Strehl to był nasz ten... Boże jak on się nazywał... no nie pamiętam w tej chwili, to on miał wygląd gestapowca. Typowy gestapowiec. On nie był chyba gestapowcem, to też był Wehrmacht, ale on był taki... O, wiem już jak: "drewno" po niemiecku, Holz. Holz, on się nazywał Holz, drewno. I on był też jeden z wehrmachtowców takich kontuzjowanych. O, kontuzjowani. Oni byli przeważnie kontuzjowani. On też w czasie wojny coś tam miał, drewnianą rękę, miał chyba tą, stracił rękę i miał drewnianą rękę. No i myśmy mówili, że jak jest wieczór i on idzie na swoje łóżko do swojego baraku, to on odkręca rękę, odkręca, bo on jest drewnianym człowiekiem, Holz, odkręca drewnianą nóżkę, odkręca główkę drewnianą, nawet cała piosenka powstała na ten temat, na temat naszego drewnianego Holza, który wszystkie części ciała ma drewniane. I ten Holz, i ten Holz właśnie taki potem się zrobił, znaczy on był zawsze bardzo, jak przychodził do nas i myśmy miały pryczę nie tak zasłaną, coś tam kawałeczek tego, to wszystko zrywał, on pilnował porządku, żeby było wysprzątane, czyściutko, prycze pięknie ułożone, jednym słowem wojskowy rygor wprowadzał.
    </section>
    <section>
        <time>6481</time>Ów bardzo groźny Holz okazał się dużo mniej groźny, jak w czasie ostatniej Wielkiej Nocy, którą przeżywaliśmy jeszcze w obozie w czterdziestym czwartym roku... piątym... czterdziestym czwartym, piątym... czterdziestym piątym, tak, okazał się właśnie takim bardziej, bardziej jakiś wyrozumiały, bo do tego stopnia, że jak myśmy się polewali wodą i urządziliśmy sobie ogólne oblewanie całego obozu, wszystkie baraki tonęły w wodzie, co właściwie opowiadanie o tym, to zajęłoby znów co najmniej pół godziny. Jak się wszyscy polewali, to ów Holz też biegał z jakąś tam, z jakimś kubkiem wody, chcąc kogoś oblać i żeby jego polali, uważał sobie to za świetną zabawę. A ci, co siedzieli na wieżyczkach to naprawdę, że cały czas nam sekundowali wydając okrzyki jakieś takie sympatyczne raczej, wesołe i tak dalej, a Włosi, którym się to strasznie podobało, bo oni nie znają tego zwyczaju, to po prostu wisieli na drutach i cały czas bili nam brawo i nas dopingowali do jeszcze większego oblewania.
    </section>
    <section>
        <time>6553</time>No więc chciałam powiedzieć jeszcze, że już się zbliżała, pomalutku się zbliżała... paczki przestały przychodzić, już nie mieliśmy paczek, właściwie to już były resztki tych paczek. Na Święta Wielkanocne to już tam z tej Genewy to przyszło tylko ogólnie jakieś, nie wiem, ryż, mąka, coś tam jeszcze na ogólny stół, a te paczki takie indywidualne już przestały przychodzić, już się wojna zbliżała do końca. Tak że może głód był większy, ale humory były lepsze. Humory były lepsze. Poza tym dużo osób już wróciło do zdrowia. Jeszcze było dużo takich, którzy byli chorzy, poza tym niektórzy wyleczyli się z ran, ale zachorowali na gruźlicę. Tam był, jak mówiłam, bardzo niedobry klimat. Niektórzy chorowali na zapalenia płuc i tak dalej. Ale ci, co już wyzdrowieli, to mieli w sobie coraz więcej energii, przecież nie było gdzie tej energii wyładować. Wobec tego zaczęły się jakieś mecze piłki nożnej, jakieś rozgrywki, jakieś sportowe zawody. Teraz trzeba było tą młodzież znowuż jakoś ukierunkować, żeby ona mogła się troszkę wyżyć jakoś. No więc mówię, że powstały jakieś takie drużyny a la coś sportowe, ten sport zaczął jakoś tam. No sport.
    </section>
    <section>
        <time>6632</time>Sportem to była głównie ta, wiem tylko że siatkówka była, to na pewno. Nie wiem, jak było z piłką nożną, nie pamiętam, ale wiem, że siatkówka zaczęła być modna. I tam były takie jakieś poważne rozgrywki między tymi chłopakami, między tymi barakami poszczególnymi. Ale przedtem oberwaliśmy wszyscy burę od Niemców, bo chłopcy siatkę zrobili ze starych sienników. Zepsuli ileś tam sienników, bo zrobili siatkę z tego. Trzeba było kombinować, trzeba było siatkę mieć. No w każdym razie już się zaczęto wyżywać, toteż nic dziwnego, że jak przyszła Wielkanoc, no to wszyscy byli już tak pełni sił i wigoru, młodości, entuzjazmu, że się wojna kończy, no że zaczęły się dziać dziwne rzeczy w obozie. Więc właśnie był taki niezaplanowany, właśnie był zaplanowany ale po cichutku, konspiracyjnie, przez głównego męża zaufania, prawda - że poleją barak tych sanitariuszy, nie sanitariuszy tylko barak pielęgniarek. Barak pielęgniarek nazywał się barak "dzikich gęsi", tak nazywały się u nas te baraki, bo miały swoją nazwę. Nasze główne drogi w Zeithainie też miały nazwę: były dwie główne ulice: Aleje Jerozolimskie i Aleja Sikorskiego. Nazwaliśmy sobie sami. No i te baraki co niektóre miały właśnie takie swoje nazwy, no więc oni zrobili tak, że powyjmowali wszystkie tam urządzenia do tych studzien, nabrali przedtem wody i potem zrobili najazdy. I każdy zrobił, każdy barak zrobił najazd na swoją, na swoje zaprzyjaźnione dziewczyny. Żeby polewać wodą. Tak że od rana było takie lanie, że nie wiem. No. I wtedy właśnie się okazało, że nasz Holz nie jest taki bardzo już zawzięty. I taki szalenie, którego się baliśmy, myśmy się go bali w ogóle.
    </section>
    <section>
        <time>6747</time>No. Już się zbliżała ta wiosna. Wiosnę się jeszcze nie bardzo czuło. Jeszcze były mroźne noce. Jeszcze były zimne wiatry. Jeszcze się nie czuło tej wiosny, ale myśmy już chciały jakoś tę wiosnę przywitać, wobec tego nasz chórek żeński, chórek rewelersów zrobił takie chodzenie z gaiczkiem-maiczkiem. Z gaiczkiem-maiczkiem, ale jak tu zrobić ten gaiczek-maiczek. Więc nasza pani plastyczka, koleżanka starsza wycięła z jakiejś tektury kogutka, a nasze te niańki obozowe, czyli ci wehrmachtowcy przynieśli nam... bo w zimie nam przynieśli sosenkę, żebyśmy mogli sobie zrobić choinkę, jeszcze jak byliśmy tam za tymi drutami w tych kamiennych takich barakach. A teraz przynieśli nam troszkę jedliny takiej i teraz się zrobiło takie koło z tej jedliny, ale teraz potrzebne były te wstęgi, bo idą te piękne dziewczęta, prawda, w tych strojach ludowych, trzeba było to wszystko zrobić, w strojach ludowych i śpiewają te piękne piosenki. Na podniesienie ducha. No więc zrobiliśmy z bandaży. Z bandaży, które były farbowane za pomocą prontosilu, gencjany, jodyny, tych wszystkich środków medycznych w różnych kolorach. Bardzo ładnie to wyglądało. Ja mam zdjęcia, to potem mogę pokazać też. Chociaż zdjęcie jest niekolorowe tylko czarno-białe. Więc one były przytroczone do tego głównego koła, na którym była ta jedlina, koło ubrane jedliną, na górze sterczał dumnie nasz kogutek, ale myśmy były bez strojów, trzeba było wykombinować stroje.
    </section>
    <section>
        <time>6851</time>Wobec tego błagania do tych Iwanów, którzy byli za drutami, do tych rosyjskich Iwanów: "Iwan! Dawaj te swoje saperki". No i Iwany nam rzucali przez druty saperki, żebyśmy miały te piękne takie butki. No i byłyśmy w saperkach. A potem się jeszcze chodziło po tym obozie i się szukało, że może te żony tych lekarzy albo tamte córki tych lekarzy, albo ktoś tam, z tej kuchni ktoś był, ktoś może ma jakąś chustkę w kwiatki albo jakąś spódnicę ludową w kwiatki. Nawet się wykombinowało, ktoś miał łowicką zapaskę autentyczną i jedna z naszych pań z sąsiedniego baraku, która bardzo się z nami przyjaźniła, myśmy nazywali ją "ciocia", nie pamiętam, jakoś "ciocia", bo ona miała chyba czterdzieści lat, to już poważna pani, ona chodziła z taką kobiałką, w tej zapasce łowickiej. Jak myśmy wchodziły do baraku z piosenkami, żeby śpiewać, to ona miała koszyczek i wtedy ci, co jeszcze mieli z dawnych zapasów, z paczek jakieś tam puszeczki czy coś, no to wrzucali nam. Tak że było prawdziwe chodzenie z gaiczkiem-maiczkiem. Były piosenki różne bardzo miłe, które potem żeśmy wysłuchiwały, jak się pojawiło u nas "Mazowsze" i śpiewało "Mazowsze", to "Mazowsze" wiele z tych piosenek miało właśnie też tych naszych, które na ogół były kiedyś nieznane. No i te różne znane, między innymi taka śliczna piosenka, nie wiem, może nawet ją wam zaśpiewam, bo jak ostatnio śpiewałam przez radio to mi wyszła tak wspaniale, że powiedziałam, że nawet nie myślałam, że tak śpiewam jeszcze.
    </section>
    <section>
        <time>6956</time>To było tak: "Wstał Pan Jezus z martwych po trzydniowej męce, Chodzi po Zeithainie z chorągiewką w ręce, Powiewa nią, wyśpiewuje, święto Alleluja, A ty matusieńko, śpij se śpij spokojnie, Wróci twój synaczek po tej wielkiej wojnie, Wróci i zaintonuje świętą Alleluję!". No i wchodziłyśmy do baraków tam gdzie była jakaś pani, na przykład do tych żeńskich, panie się wzruszały, zwłaszcza te starsze, które miały syneczków. No a do naszej kobiałki wpadały puszeczki, nieliczne puszeczki jeszcze z tych paczek świętokrzyskich. To wszystko zostało opisane niejeden raz przeze mnie. Można sobie przeczytać i zobaczyć. No ale już trzeba było pomyśleć o tym, co zrobić jak tego.
    </section>
    <section>
        <time>7014</time>No i jak wojna się tylko skończyła, był ten dzień, kiedy się okazało, że koniec jest wojny, to był ósmy czy, bo zaraz zmienili, zmienili u nas w PRL-u na dziewiąty, to chyba był ósmy, bo wiem że jakaś zmiana była, że wszyscy mówili, że ósmy a u nas się obchodziło dziewiątego czy coś. No ten koniec wojny kiedy już zaistniał, to się zrobiło tak, że... to nie od razu było tylko tak: dwudziestego trzeciego, na imieniny mojego brata, bo to było Jerzego i Wojciecha, rano o godzinie piątej... trzeba wiedzieć, że nasz barak był właśnie bliziutko, z jednej strony było pole, mówiłam, że z jednej strony było pole. Jakaś droga szła przez pole. I tym właśnie polem bardzo często, pod koniec już wojny, tak przed samym jeszcze zakończeniem wojny pędzili kobiety z Ravensbrück, przecież oni pędzili w głąb Niemiec z tych zlikwidowanych obozów, żeby tam nikt nie został, te papiery były palone, żeby nie było żadnych dokumentów i też właśnie ci ludzie nieraz przechodzili koło naszych obozów. Tam się wlekli, oni ich tam gonili, po tej drodze właśnie.
    </section>
    <section>
        <time>7084</time>A wtedy tą drogą raniutko jakiś tupot koni słychać. Wychylamy się z baraku a tutaj jakieś kałmuki, na małych konikach, Tatarzy, nie-Tatarzy, siedzą tak twardo, przylgnęli przy tych koniach, przy tych grzywach końskich i pojechali. My myślimy, Boże, jakaś dzicz! Tatarzy, coś okropnego. A to był tylko taki zwiad. Ten pierwszy zwiad zrobił na nas wrażenie, ale takie dziwne wrażenie, a dopiero dwie godziny później zaczęły jechać tabory. No i potem przyjechali tacy ten. Jakiś tam pan ich główny, naczelny pułkownik został. Niemcy uciekli wtedy, mówiłam, że Niemcy wieczorem uciekli, proponowali nam, znaczy tym, którzy nie mają wiadomości o rodzinach, a chcą iść na zachód do aliantów, żeby z nimi przeszli przez most. Z tym, że oni jechali samochodami. A nasi nie mieli samochodów. Ale proponowali. Bo mówią, że oni wysadzą most. I potem oni wysadzili most i były walki o ten most, co właśnie mówiłam, że podjechali potem Sowieci, to potem były te walki, ale na początku to oni przyjechali i zaraz ten... ponieważ tu już nie było Niemców, no to ten główny ten jakiś tam, jak to się mówi brzydko, ichni, właśnie ten ichni dowódca, Leontiew, major, major, major Leontiew, został naczelnym teraz szpitala wojskowego naszego. No. No i na początku właśnie przyjechały te tabory, stopniowo, no i później się okazało, że jeszcze jak było takie bezhołowie, jeszcze nie było Sowietów, tylko wiadomo było, że się wojna skończyła, pojawiły się pierwsze te, jak mówiłam, taki patrol ten pierwszy taki kałmucki, pojawił się, no to było kilka dni, kilka godzin takiego bezhołowia. To znaczy nikogo nie było, ani alianci nie byli, znaczy nasi Niemcy uciekli, alianci tamci zachodni nie przyszli, ci jeszcze też nie przyszli, obóz był wolny.
    </section>
    <section>
        <time>7217</time>No to co zrobili chłopcy - przede wszystkim przecięli druty i runęli na pola. Runęli na pola i z tych domków, które były, tych naszych strażników niedaleko były takie domki i tam były posadzone tulipany, no bo u Niemców musi być porządek, więc tulipaniki do końca były posadzone, nawet na terenie obozu jeszcze 5 maja sadzili nam drzewka. Myśmy myśleli, Boże, to oni myślą, że my tu będziemy jeszcze tyle czasu tu spędzać, a tu koniec wojny już się zbliża, a oni nam drzewka tutaj sadzą jakieś. Sadzili drzewka nowe no i chłopcy wtedy wybiegli za druty i przynieśli nam tulipany. Tulipany były przeważnie czerwone. I od tego dnia tulipany czerwone są dla mnie kwiatami wolności. Bardzo lubię tulipany, bardzo lubię, bo właśnie symbolizują dla mnie wolność. Naturalnie tymi kwiatami zostały obdzielone wszystkie znajome sympatyczne dziewczyny, siostry, jeszcze kto tam był właśnie, to chłopcy przynieśli nam. No, barak mego brata to naturalnie uhonorował nasze dziewczęta, dostałyśmy dużo tulipanów czerwonych. No i później zachciało nam się też wyjść, a co! Bezhołowie, nikt nas nie pilnuje, trzeba przejść, pójść. I niektóre odważniejsze jednak wzięły się na odwagę, to też trzeba było wziąć się na odwagę, bo nie wiadomo było, przede wszystkim w ostatnich momentach przed końcem wojny, kiedy tutaj zaczęły się te walki i tak dalej, już były takie chociaż z daleka, ale Sowieci tutaj bombardowali, te pokazywały się wieczorem, te zawieszone na niebie, te lampy, lampy, lampiony te, bo oni bombardowali. Bombardowali tą Elsterwerdę, bo tam były takie zakłady chemiczne. W Riesie też były jakieś zakłady chemiczne. To oni bombardowali. Myśmy się bali, że oni wysadzą to w powietrze. A myśmy byli blisko.
    </section>
    <section>
        <time>7336</time>Poza tym nie trzeba zapominać, że obok nas był obóz radziecki. Tych biednych żołnierzy radzieckich. Ale ci biedni żołnierze radzieccy byli tam przez wiele lat, bo przecież oni nie byli z powstania, oni byli już przedtem. Strasznie głodowali, bardzo chorowali, ale oni byli już pod każdym względem i seksualnym też, wygłodzeni. Bo oni w ogóle byli przecież tyle lat już tam. Więc nasi chłopcy się po prostu bali, co tu zrobić, nikt nas nie pilnuje. Z jednej strony swoboda, hulaj dusza, a z drugiej strony nikt nie pilnuje. To trzeba było obozu pilnować, więc się poszło na te wieżyczki, chłopcy nabrali tam granatów, jakąś tam broń zdobyli sobie gdzieś tak, poniemiecką tą. I zrobili taką straż obozową, bo po prostu się bali o nas, bo ci żołnierze tam, oni też tak, jak była swoboda, to też wylecieli. To przecież było te krzyki słychać tych kobiet w tej Riesie, w tej Elsterwerdzie, która była blisko. One przybiegały do obozu, żeby je bronić, żeby je chronić, no. Tak to wyglądało po prostu. Takie były realia.
    </section>
    <section>
        <time>7403</time>No i wtedy właśnie zaczęliśmy kombinować i myśleć o tym, żeby zrobić ten transport. Do Polski trzeba. Zresztą Sowieci też tak mówili. Myśmy mieli z jednej strony różne wieści, bo przecież były radia te tajne i tak dalej, tam w stalagu niedaleko, niedaleko nas, myśmy byli stalag IV-B, szpital jeniecki, a obok był stalag Muehlberg. Oni tam mieli ci, od 1939 roku siedzieli nasi żołnierze, oni mieli tam radia takie różne pozakładane. Słuchali sobie tam. I myśmy mieli wiadomości teraz najświeższe już. Już przecież Niemców nie było. Więc zdecydowaliśmy, że trzeba przygotować jakiś transport, w czym bardzo pomocny był nam ten Leontiew, no oni też chcieli, żeby już część tego transportu wróciła do Polski, więc pomogli nam dostać takie platformy zaprzężone w konie. I rowery, które potem ich rodacy w Polsce, jak już wróciliśmy, to już pozabierali wszystko to. Pokradli, pozabierali. Ale wtedy oni nam pomogli to zdobyć te rzeczy na ten konwój. I tym konwojem do kraju mieliśmy wracać my, wszyscy ci zdrowi i ci ozdrowieńcy. I troszkę lekarzy też z nami wracało, z tych sanitariuszek. A reszta została, bo jeszcze byli ranni, którzy jeszcze nie byli całkiem zdrowi i chorzy, i następny transport wrócił do kraju w sierpniu. To był następny transport z Zeithain.
    </section>
    <section>
        <time>7496</time>A pierwszy był na imieniny naszej kierowniczki, nie pani Jadwigi Beaupré, tylko kierowniczki naszego baraku, pani doktor Retinger, pani Zofii Retinger-Świtalskiej, akurat były jej urodziny... imieniny i myśmy wyruszyli 15 maja do Polski transportem. Takich było chyba, nie wiem też, ile było... nie wiem, tych takich zaprzężonych w konie takich... takie były te, właśnie takie wozy. Takie platformy, ale z takim naciąganym dachem, że gdyby był deszcz, to można było na takich prętach, one pamiętam, miały takie pręty, jak to bywają czasem w tych taborach cygańskich, że się naciąga na to dach, takie płótno czy coś. No więc w razie czego żeby było. No więc to mieliśmy, mieliśmy te rowery. No już mieliśmy zorganizowane, mieliśmy kuchnię polową ze sobą, mieliśmy barak gospodarczy, na którym były puszki schweinefleischu i różne inne zapasy z tych magazynów, o których mówiłam, że mieliśmy do nich klucze i jeszcze był jeden taki wóz z bronią, z bronią na wszelki wypadek. Bo jeszcze działała partyzantka niemiecka i Sowieci lubili ludzi tam aresztować... nie aresztować, oni nie aresztowali, bo my byliśmy ich przecież sprzymierzeńcami, a oni naszymi. Ale nas internowali w obozach. Przejściowych. Więc też można było trafić do takiego tego, więc dlatego na wszelki wypadek mieliśmy taki ładunek broni, też jechał z nami. Może było sześć, siedem, do dziesięciu takich. W dwa konie zaprzężone były te. W dwa konie i to były piękne konie.
    </section>
    <section>
        <time>7608</time>No i zaraz jeden z kolegów z baraku mojego brata został naszym woźnicą, taki Tadzio Sokołowski, ale to już starszy pan, bo miał trzydziestkę. Tak. I nazwaliśmy go panem "woźnickim". A mój brat i moja koleżanka, która miała pseudonim "Wirta" została, oni zostali, znaczy... Tadzio Sokołowski, który kierował, był głównym takim stangretem, właśnie z drugą naszą koleżanką też taką starszą panią, koło trzydziestki, to byli państwo "woźniccy" a ci drudzy byli państwo... nie "końscy", tylko... "woźniccy" i jakoś też coś od koni było. "Furmańscy". O, "furmańscy" i "woźniccy", takie mieli pseudonimy. Już taka para właśnie była druga. Druga para to był mój brat z tą moją koleżanką z naszego baraku szkarlatynowego. I ta para miała dbać o obrok dla koni, karmić konie, być przy koniach na postojach i tak dalej. A ja dostałam przydział, z którego się bardzo cieszyłam, takiej łączniczki też, to znaczy byłam w tym patrolu takim, który jechał jakieś pół kilometra przed całym tym naszym konwojem i my mieliśmy za zadanie znaleźć odpowiednie miejsce na nocleg. Ewentualnie na odpoczynek jakiś. Meldować, co jest po drodze. Co było naprawdę wspaniałe, chociaż były zniszczone, ale to były te piękne drogi i autostrady niemieckie. W porównaniu z naszymi drogami w Polsce to było cudo. To się można było rozkoszować po prostu. Taka była wspaniała jazda.
    </section>
    <section>
        <time>7715</time>No poza tym słuchajcie, byliśmy młodzi, była wiosna, jechaliśmy, była wolność, jechaliśmy z nadzieją, że mimo to, że opowiadają nam straszne rzeczy, ale co oni tam mówią. Na pewno tak strasznie nie jest. Zresztą sami sprawdzimy. Zresztą mamy do kogo wracać. Chcemy wracać do kraju, chcemy odbudowywać kraj, chcemy pracować dla kraju. Nie pojedziemy zagranicę, pojedziemy do swoich, zobaczymy jak to będzie, na pewno nie będzie strasznie. A tu jeszcze taka piękna wiosna, wszystko kwitnie po drodze, więc to dla nas była w pewnym sensie... znów powiem, że może było i straszno, bo wszędzie tak: zabite konie, rozbite czołgi, ludzie z wózkami uciekający, Niemcy, wyludnione miasteczka, ludzie zostawiali dobytek i uciekali, no zgroza, strasznie. Powiedziałam, że to było straszne i piękne. Jednocześnie. Bo była wiosna, bo myśmy wracali do kraju, bo była wolność. No i całą tą podróż opisałam, bo jechałam, bardzo dokładnie tam, na postojach właśnie mieliśmy, były postoje, były te zupki z tej naszej kuchni polowej. Wtedy był taki pan, który miał wąsiki i też był starszym panem, chyba miał trzydziestkę, który nawet mi wpadł w oko jakoś, ale myślę, że on też jakąś sympatię do mnie czuł, bo zawsze dziewczyny mnie wypychały, żebym szła z kotłem, bo dostawałyśmy dolewkę. Wszystko to było bardzo sympatyczne.
    </section>
    <section>
        <time>7815</time>A postoje były tak rozmaite i tak kapitalne, bo jeden pamiętam, nie wszystkie postoje pamiętam, chociaż w tym moim pamiętniku, który mam, tam są wszystkie chyba uwzględnione i wszystkie nazwy wszystkich nawet małych miejscowości. Jechaliśmy tak pod górę stamtąd, z dołu tak jakby, bo Saksonia jest na dole, tak jakby bardziej na południu, a myśmy jechali troszkę w górę, w górę, nad rzekę Sprewę, do miasta Spremberg, nad rzeką Nysą. I tamtędy przechodziliśmy w miejscowości Sława, to była miejscowość, która rozdzielała Niemcy wtedy od Polski, ludowej potem. Miejscowość Sława, po niemiecku inaczej. To był nasz pierwszy postój, gdzie myśmy włożyli swoje kurtki, zdjęliśmy swoje kurtki, zdjęliśmy swoje opaski i zrobiliśmy się bandą cywilów. Bo wiedzieliśmy jedno, że mamy teraz już jechać jako banda cywilów z robót, którzy byli na robotach w Niemczech. Żadna tam Armia Krajowa. Tak zrobiliśmy, ale to wszystko w Sławie się stało. Tam nam też kilka osób z naszego konwoju zostali, bo oni nie mieli nic do stracenia, nie mieli domów, nie mieli nic. Dostali od nas konie z taką platformą, żeby mieli coś na zarybek tego życia gospodarczego tam. I zostało kilka osób. A z naszej całej szkarlatynowej gromadki to była taka starsza pani, nasza sanitariuszka, taka nasza pielęgniarka powiedziałabym, miała pseudonim "Sowa". Została "Sowa", daliśmy jej dwa konie, taką platformę i została tam w tej Sławie. Jakie były dalsze losy jej, to nie wiem. Już nie mam pojęcia, jakie były jej losy dalsze. A myśmy dalej jechali w kierunku Warszawy. A potem też się wszyscy rozchodzili tam, inni zostali w Poznaniu, inni potem pojechali na Kraków, tak dalej, tak dalej.
    </section>
    <section>
        <time>7934</time>No więc to była taka piękna przygoda, to była taka piękna wycieczka chociaż groźna jeszcze, bo właśnie mówię, że w pewnym momencie było tak, że przejeżdżaliśmy przez jakiś taki ośrodek wojska radzieckiego. I to było niebezpieczne. I myśmy się po prostu bali, zwłaszcza się bały nasze panie kierowniczki i pani doktor Malina Beaupré, i nasza pani doktor Michalska... doktor Świtalska, bały się o nas. Wobec tego jak powiedzieliśmy, że jak będą nas chcieli zatrzymać, to my się nie zatrzymujemy. Tylko galopa i wszyscy jadą galopem. Bo to już był wieczór, prawie że noc. A my zrobiliśmy tak, że usiadłyśmy, te, które musiały siedzieć gdzieś na zewnątrz, to siadły i się pobandażowały wszędzie, że niby chore, niby ranne, prawda, dziewczyny, tak, o, tak, obandażowane głowy, ręce i tak dalej. A reszta to przykryta kocami, niewidoczna. I oni próbowali rzeczywiście, próbowali nas ściągać z tych wozów. Tak się wydaje, ale powiedzieliśmy sobie... bo oni tam "stać!", "stać!", tak dalej, że tego, "zatrzymać się!", ale nasi powiedzieli: "Wszystko jedno, w razie czego mamy broń, to strzelamy". Jedziemy va banque, prawda, galopem. Myśmy tak przelecieli tym galopem przez to miejsce, gdzie oni mieli tą kwaterę jakąś tam. Tak że były takie groźne momenty. Jakoś wszystko się udało dobrze. No ale były takie groźne momenty.
    </section>
    <section>
        <time>8029</time>No i właśnie takie nasze noclegi. Jeden nocleg to był w takim miasteczku opuszczonym, w takim czyimś domu, tak przykro, bo wszystko zostawione. Zostawione. Może nie jedzenie zostawione, ale widać, że w popłochu, że uciekali, bo oni panicznie się bali Syberii. I jak myśmy jechali przez tą Elsterwerde, przez tą małą miejscowość, gdzie były te zakłady chemiczne, to na tym płocie ich napisane było węglem, na takim jasnym płocie, takim betonowym, napisane było węglem "Siegen, Siegen oder Sibirien", "zwycięstwo albo Sybir". Oni się panicznie bali Sybiru. I w ogóle Ruskich, jak to się mówi u nas popularnie, Ruskich, komunistów, Ruskich. Tak napisali.
    </section>
    <section>
        <time>8077</time>A teraz już po wojnie tyle lat, jak ja byłam zaprzyjaźniona i z tym panem Beckerem, robiliśmy cudowne rzeczy, z tym Niemcem z Elsterwerdy, ja byłam w Elsterwerdzie, która jest w tej chwili pięknym takim uzdrowiskiem. Eleganckim, ślicznym, z pięknym zamkiem naszego króla, bo to wtedy była kiedyś unia polsko-saska, z królem Augustem II Mocnym. No. Ale to już późniejsze czasy, a wtedy to była mała mieścina taka. Jak przejeżdżaliśmy.
    </section>
    <section>
        <time>8107</time>I właśnie byliśmy w takim miasteczku, gdzieś tam po drodze, i wszystko takie, ludzie przed chwilą niemal wyszli. Koleżanka usiadła, ta muzykolog usiadła do fortepianu, zaczęła grać piosenki polskie. No i wtedy pamiętam, pamiętam, to jeszcze nie był szaber, ale pamiętam, że coś z tego wzięłam. Coś z tego, co mi się mogło przydać. Już nie pamiętam. Przeważnie wzięłyśmy jakieś książki, ale to były po niemiecku, bardzo pięknie wydane. Jedną chyba mam zaraz w biblioteczce, to potem pokażę. Parę tych książek, bo to wszystko było tak rzucone, no. A potem drugi taki nocleg pamiętam, to był na stadionie sportowym, ponieważ szła ogromna burza, nigdzie już nie można było się schronić, nie było możliwości, to zdecydowaliśmy, że naciągamy te dachy i przeżyliśmy ogromną burzę, bardzo silną na tym stadionie sportowym. W tym deszczu. A potem rano poszliśmy się myć do jeziorka obok. Okazało się, że tam były z kolei jakieś zakłady żelaza, nie, kopalnia rudy żelaza i w tym jeziorku myśmy tak były spragnione mycia porządnego i tak dalej, po drodze. Bo w tym domu opuszczonym poprzednio to była jakaś łazienka, coś, a tu nie było w ogóle wody, to się okazało, że mamy się myć w czymś żółtym. Cała woda była żółto-zielona, bo to była siarka z żelazem, ale to nie przeszkadzało. Tylko że się mydło nie mydliło. To był taki nocleg też, który ja pamiętam, bo to...
    </section>
    <section>
        <time>8204</time>I jeszcze jeden nocleg to były Święta, Święta, Zielone Święta. Akurat wypadały nam dwudziestego. To było 20 maja, wtedy wypadały Święta, Święta, Zielone Święta, no nie było mowy o żadnym nabożeństwie tam nic, to już nie było mowy, bo nawet z nami nie było kapelana ani nic, ale myśmy też nie mogli znaleźć miejsca, potem znaleźliśmy taką ogromną... las, las się skończył, było jakieś gospodarstwo. I to było bogate gospodarstwo, miało piękną stodołę murowaną. Ale taką piękną. W środku było takie przejście duże, była, była, były kamienie murowane, że były te, te, takie płyty murowane, a z obu stron były takie zagrody i było po jednej stronie siano, po drugiej stronie tam coś innego. I było powiedziane tak, że teraz póki jeszcze jest widno, no to pójdziemy sobie tam i żeby każdy zajął sobie jakieś miejsce, bo nie można broń Boże używać zapałek, żeby nie zrobić pożaru. A tych, a latarek to mieli latarki, to mieli tylko poszczególni ludzie, bardzo mało miało latarki, nikt nie miał latarek prawie. Bardzo mało osób. Więc poszło się wtedy, kiedy widno i zarządzenie było takie: po lewej panowie, po drugiej, po prawej panie. No i tak żeśmy zrobili tam, żeśmy sobie jakieś miejsca zajęli.
    </section>
    <section>
        <time>8285</time>I potem poszliśmy sobie na ognisko. Przecież to święto takie, do lasu, rozpaliliśmy ognisko, piosenki różne były, wojskowe i takie, i siakie, harcerskie. Śpiewaliśmy do wieczora i zrobiło się ciemno. No i teraz trzeba wracać. I teraz co się okazało - że wracaliśmy, ale pomyliliśmy w tym wszystkim strony, miejsca. I co chwila był krzyk: "ale to moje łóżko, co się pan pcha!" Albo coś takiego: "To moje, nie tędy droga, proszę, a wynocha!", "A proszę na lewo!", "A proszę na prawo!". Co to się działo, było tyle śmiechu, że myśmy chyba do rana nie spali, bo co i rusz coś było. No. Bardzo wesoło nam było wtedy. To też pamiętam, właśnie taki bardzo miły, taki był ten, ten... no potem już przed samą... potem jeszcze było kilka takich...
    </section>
    <section>
        <time>8339</time>Aha, potem jeszcze byliśmy przed samą już granicą polską to byliśmy u hrabiego, ja tu mam zapisane właśnie w tych notatkach dokładnie, bo to było duże przeżycie - to był zamek. Zamek jakiegoś wielmoża, jakiegoś grafa niemieckiego, zapomniałam w tej chwili nazwisko, wszystko jedno, mam tam w tych notatkach napisane, Schweinitz, to była rodzina Schweinitzów, jakiś hrabia Schweinitz czy coś, jakiś graf drugi też, nazwisko też, takie dwa rody. I oni mieli, oni byli spowinowaceni ze sobą, spokrewnieni, i oni mieli piękny pałac. Ten pałac, jak myśmy do niego przyjechali, to miał tam być nocleg w tym pałacu i był. Tylko że ten pałac był ogołocony przez sowieckie wojska, które tędy przeszły, więc już prawie mebli nie zostało. Obrazy były przecież brane na podpałkę. Były puste ściany. Po prostu była ruinacja. Ale zawsze była jakaś ochrona, że od deszczu czy coś i myśmy tam spali na podłodze. Nic już nie było. No i mówiliśmy, że będzie chodzić jakaś biała dama.
    </section>
    <section>
        <time>8409</time>Biała dama co prawda nie chodziła, ale był piękny park, w parku była kaplica ewangelicka, to była kaplica tych rodów i tam były różne takie tablice i napisy na tych tablicach, takie komemoracyjne, jak to się mówi, tak, z różnymi takimi, to byli tam, też był cmentarz. Taki ich cmentarzyk był. To myśmy sobie wypisywały to w swoich notatnikach. Ja to mam, niektóre te po niemiecku. Poza tym weszliśmy do tej kaplicy, okazało się, że tam są jakieś wieńce też i są napisy na tych szarfach. I takie były napisy różne, że na przykład: "w kwiecie wieku zginął na froncie wschodnim" albo "kochany synu..." i tak dalej, takie różne też wzruszające, przez rodzinę, przez najbliższych napisane dla tych, co zginęli na wojnie. Nawet weszliśmy na organy na górze. Próbowałyśmy uruchomić, ale już nam się nie udało. No takie szperanie było, takie szperanie. Takie właśnie ciekawe po całym tym ogrodzie, po tych różnych miejscach takich ciekawych, to też było bardzo ciekawe miejsce.
    </section>
    <section>
        <time>8479</time>A potem już było niedługo, było to właśnie miasto Spremberg nad Nysą, bardzo ładne, piękne miasto. Też zrujnowane, bardzo zniszczone przez wojnę. No i potem jest ta Sława, gdzie myśmy sie już mieli rozstawać, no i może dobrze, że te kilka rzeczy zostało oddanych naszym, tym, co zostali. Reszta pojechała dalej. No i wtedy nasi sojusznicy nas obrali, zabrali nam konie, zabrali nam już nie wiem, zabrali nam konie, chociaż to właściwie niby była nasza własność, ale oni uważali, że oni tutaj rządzą. A myśmy już byli w Poznaniu, przed wejściem do wagonów zabrali nam wszystkie te rowery. Konie, platformy. No i wsiedliśmy do pociągu już normalnego. No oni też tam wskakiwali do tego pociągu, chcieli nawet z nami jechać, ale mój brat jednego zrzucił ze schodków, bo był kompletnie pijany. Na wszelki wypadek. No jakoś szczęśliwie, szczęśliwie już w tych cywilnych łachach cała gromadka nas jeszcze jechała. No myśmy jechali do Warszawy bezpośrednio, do Warszawy.
    </section>
    <section>
        <time>8549</time>Przyjechaliśmy do Warszawy, wysiedliśmy gdzieś na peryferiach, ten pociąg nie dochodził do jakiegoś dworca, nie pamiętam, do jakiego miejsca on doszedł, a może doszedł do jakiegoś dworca. Nie pamiętam. Wysiedliśmy i zaczęła się nasza wspinaczka wysokogórska. Domów prawie nie było. Troszkę tu stały jeszcze na tym zapleczu, gdzie było Śródmieście Południe, tam dalej nie było, były tylko właściwie dwie ulice. Te ulice szły po kupie gruzów. Były kupy gruzów do wysokości pierwszego piętra, po czym były wydeptane na górze ścieżki przez tych warszawiaków, którzy już wracali do Warszawy, żeby obejrzeć swój dobytek, ewentualnie zamieszkać gdzieś, prawda, już coś sobie tam sklecić, żeby można było zobaczyć, czy jeszcze da się tu mieszkać. Więc się szło tą górą, tymi ścieżkami. Albo Alejami Jerozolimskimi, albo Marszałkowską. Dwie arterie. Reszty to przejść nie można było. Jak się kogoś spotkało, to było wielkie szczęście, bo się człowiek zatrzymywał, ściskał tą osobę, jakby to był rodzony brat. Potem dalej idziemy z moim bratem i widać, jak coś się czerwieni. Coś tam się ukazało. Podchodzimy, a to plakaty. Plakaty piękne były takie, co nas witali, tak nas pięknie witali, że "pod sąd AK, pomagierów Hitlera, na szafot..." słuchajcie, no takie były. Ja chciałam jeden z takich albumów zwinąć i bardzo żałuję, że tego nie zrobiłam. Ale ponieważ miałam co nieść, byłam zmęczona, to nie zrobiłam tego, bo potem jak ja wróciłam i opowiadałam, to w pierwszych latach jeszcze PRL-u, to nikt mi nie chciał wierzyć, że były takie plakaty, które właśnie nas tak witały.
    </section>
    <section>
        <time>8661</time>No i myśmy z bratem poszli piechotą, na piechotę do tego naszego Klarysewa wymarzonego. Przez Las Kabacki, przez Kabaty całe żeśmy szli. Jakieś czternaście kilometrów to było do Warszawy czy piętnaście. Na piechotę. Potem żeśmy przyszli, już zobaczyliśmy z daleka willę mojego znajomego, naszego przyjaciela, jego willę tam, początki tego osiedla klarysewskiego. I mój brat mówi: "To ja tutaj...". Ale to była pusta zresztą willa, jego tam nie było. To mój brat mówi... I zaraz łan zboża, łany, myśmy szli takim wygonem, wygonu też teraz już nie ma, bo byłam, to wygon jest tak zarośnięty, że już w ogóle go nie ma, ale wtedy był jeszcze, przez długie lata PRL-u był. No i mój brat powiedział: "To ja zostanę w tym zbożu". Bo tam były zboża, łany zbóż przeważnie były. - "To ja zostanę w zbożu, a wy pójdziecie, znaczy ja pójdę, a ty pójdź i dowiedz się, u taty i u mamy, czy mogę ja wrócić, bo może jest taka sytuacja, że to się sprawdza co to nam mówili, to może ja nie mogę wrócić w ogóle, może to jest niebezpiecznie dla mnie, jeszcze ty jako kobieta to może tak, ale może ja nie mogę, to ja tu zostanę".
    </section>
    <section>
        <time>8736</time>No i tak było. Ja poszłam tam, doszłam do tej naszej willi, to jakieś było z górki takiej, która się nazywa Saneczkowa ulica, i z górki zeszłam, to było pięć minut. No jak zobaczyli mnie wszyscy, to ci, co tutaj byli w pokojach, to wyskakiwali przez okno, żeby się przywitać, i tak dalej. Taka nasza ogrodniczka, która mieszkała w domku ogrodowym, to zaraz krzyknęła, że my idziemy, do mojej mamy, do mojego taty, nasi przyjaciele, z którymi mieszkaliśmy razem, bo pilnowaliśmy im w zimie tej wilii, żeby nie zajęli Niemcy na kwaterę jakąś. Wszyscy powyskakiwali szczęśliwi, że my jesteśmy. No, tak to było. - "A gdzie Jurek, gdzie Jurek?". Ja mówię: "Wszystko w porządku, wszystko w porządku, jest!". Tylko mówię do taty: "Musicie nam poradzić, czy on w ogóle może się pokazać". A mój tata mówi: "Przecież wiesz, że nas tu wszyscy znają, że są wszyscy swoi, że nie mam żadnych nieprzyjaciół".
    </section>
    <section>
        <time>8797</time>Jak mój tata został aresztowany... a propos: w czasie okupacji ojciec został aresztowany, miał takie biuro prawne próśb i tłumaczeń, na języki różne, znaczy na różne, myśmy znali tylko rosyjski i niemiecki. Mama była germanistką, znała niemiecki i rosyjski dobrze znała, ja pomagałam też ojcu tam pisać, ale odręcznie, bo nie było żadnej maszyny, nic. I w ten sposób żyliśmy. Żyliśmy. Ci chłopi przychodzili z różnymi swoimi sprawami, żeby kogoś tam, jedynego syna, który był wzięty na roboty, żeby wrócił, bo matka sobie nie daje rady. Albo żeby im zmniejszyć kontyngenty, coś takiego, takie były rzeczy i mój ojciec wielu ludziom bardzo tam w ten sposób pomagał. Taka cała akcja była przecież. I właśnie wtedy jak ojciec został aresztowany, to został aresztowany, że to była... to była... w tej Polsce Ludowej na początku, zresztą później też, to były tak zwane - te gospodarcze. Przestępstwa gospodarcze. Na wielką skalę. To teraz ten film jest cały, który opowiada o tych przestępstwach gospodarczych teraz, jakie są, że tych ludzi zgnoili, prawda, którzy mieli przedsiębiorstwa czy coś. Za takie różne te przestępstwa gospodarcze można było - że to sabotaż. Mówiło się, że to sabotaż i się aresztowało tych ludzi. No i to był gospodarczy, więc jak gospodarczy to nie jest takie groźne, że jak polityczne. Zostało to podciągnięte, że mój ojciec robił sabotaż. Że to gospodarcze przestępstwo jest.
    </section>
    <section>
        <time>8886</time>I on siedział w więzieniu na Daniłowiczowskiej, przy Teatrze Wielkim, na Daniłowiczowskiej. To były takie, to nawet nie były cele, to były takie no. To były cele takie, ale to nie był budynek przystosowany też. On istnieje ten budynek. Nie był przystosowany do więzienia w ogóle. No ale były przesłuchania normalnie, tego. I pamiętam, że wtedy złożyli się wszyscy ci, znaczy nie wszyscy, ale niektórzy nasi sąsiedzi od lat, złożyli się na okup pieniężny i mojego tatę wykupili.
    </section>
    <section>
        <time>8920</time>Ja w międzyczasie musiałam coś robić, żebyśmy nie zmarli z głodu, to ja poszłam do pracy w fabryce, która była na zapleczu, tutaj gdzie jest Krakowskie Przedmieście, gdzie jest biblioteka rolnicza. Pod tymi kolumnami takimi. To wtedy była resursa obywatelska, miała swoją siedzibę, resursa kupiecka. I tam powstało takie, nie w samej resursie, bo resursa była też do naprawy, bo była częściowo zniszczona, odbudowana po wojnie została. A na zapleczu był jakiś dom też, w tym tak zwanym podwórzu, w tym podwórcu, który został zrujnowany i w tym zrujnowanym domu jakoś tam sklecili w podziemiach jego fabryczkę. "Instytut Fermentacyjny" to się nazywało. "Instytut Fermentacyjny", IF się pisało. To była polska fabryczka, która produkowała kostki maggi. I różne lemoniadki, oranżadki na sacharynie, bo nie było czegoś innego, tylko sacharyna. Więc na sacharynie były te oranżady różne. I kostki maggi. I to była taka fabryczka, po prostu taka fabryka. I ja się tam zakręciłam przy tym i dostałam tam pracę, ale dostałam tam pracę niestety w tym, w... jak to się mówi... na trzy zmiany, na najgorszej zmianie. Znaczy nie na najgorszej zmianie, tylko w najgorszym dziale. W dziale robienia tych kostek... nie wietrzenia tych kostek i układania czy krojenia, a tam, gdzie się je robiło.
    </section>
    <section>
        <time>9027</time>A jak to się robiło, to muszę w dwóch słowach powiedzieć, bo to jest niezwykłe. W życiu nie pracowałam w fabryce i nigdy nie miałam za silnych rączek, a wtedy okazało się, że ja muszę stać w takiej hali fabrycznej, no to nie była taka duża hala, ale była. Były tam cztery kotły. Kotły to nie są te kotły jak my myślimy, że to kotły. Tylko takie płaskie kotły, one były płaskie. Znaczy miały te zagłębienie, ale to zagłębienie było szerokie, duże, ale płaskie dość. Wlewało się na to, przychodzili inni robotnicy, którzy wlewali nam tą przyprawę. Ona była zrobiona z jarzyn i z jakichś tam mięsnych części czy coś, wlewali oni tą przyprawę płynną, płynną. Wlewali na te kotły, to była blacha, która była niemalże rozżarzona, bo jak się stało przy takim kotle, to temperatura wynosiła siedemdziesiąt stopni. Więc myśmy pracowały, te kobiety tam pracowały, pracowałyśmy w fartuchach na gołe ciało. Fartuchy były takie kazionne. Przydziałowe. Fartuch na gołe ciało, bo to był upał nieziemski, zwłaszcza do połowy jak się tak stało, to już było niedobrze, prawda, już się człowiek pocił, a praca fizyczna była bardzo ciężka, bo dostawało się takie wiosło. Normalnie wiosło, takie jak od kajaka mniej więcej i tym wiosłem ja musiałam stojąc cały czas mieszać tak jak wodę tą przyprawę, żeby ona się nie przypaliła. Trzeba było cały czas mieszać. Początkowo to ja mieszałam dwoma rękoma, potem ja z całej siły mieszałam dwoma rękoma, bo ona się robiła gęsta, potem jak ona się robiła bardzo gęsta, to ja już wychodziłam z siebie, pot lał się ciurkiem, ja próbowałam za wszelką cenę, żeby nie przypalić.
    </section>
    <section>
        <time>9147</time>Bo jeśli ja przypaliłam, to ja potem miałam zmarnowane, to była praca na akord. Więc potem dostałam mniej pieniędzy czy gorszy przydział, bo to była na akord praca i jak ja przypaliłam, to ja musiałam szufelką taką ostrą, ostrym nożem cały czas potem to wszystko odgrzebać, te wszystkie przypalenizny, wyczyścić całą blachę. To mordercza też sprawa była dla mnie. I te kobiety, które tam zastałam, to były takie kobiety: dorosłe, starsze, silne, ogromne, fizyczne pracownice. A ja to chuchro przy nich. A tutaj kwestia akordu, tu nie będzie ci nikt pomagał specjalnie. Tak że muszę powiedzieć, że dla mnie to był... ja tak sobie wyobrażam w przyszłości piekło. Że gdybym miała pójść do piekła, to będzie tak, to będzie nocna, o, nocna zmiana. Bo nocna zmiana jeszcze była do tego najdłuższa, bo w dzień to było osiem godzin, od szóstej rano, bo się kończyła godzina policyjna do szóstej wieczór... czy do jakiejś, nie pamiętam, była ranna zmiana do szóstej wieczór. A nocna zmiana była od szóstej wieczór do szóstej rano, dwanaście godzin. No nie można było zrobić wcześniej, bo była godzina policyjna. Tak że jak była noc, był ten straszny upał i był ten stuk, huk, taki, było takie głośne wszystko, takie głośne, prawda, to ja sobie tak wyobrażałam piekło. Tak. I nic dziwnego, że jak tylko była chwilka wytchnienia malutka, że oni zabierali potem, bo oni zabierali potem to, zeskrobywali to, już ktoś inny zeskrobywał to, takie te nieprzypalone, nieprzypalone, i wynieśli gdzieś na górę, i tam oni kroili na te kostki i do suszarni do podsuszenia.
    </section>
    <section>
        <time>9266</time>Słuchajcie, ja się potem myłam dokładnie, bardzo się myłam, były takie u nas prysznice, wszystko, ja się myłam. Słuchajcie, jak tylko wychodziłam, wsiadałam do tramwaju, żeby dojechać do Belwederu i kolejką wilanowską pojechać do Klarysewa. I wszyscy mówili: "kostki maggi!", "kostki maggi!". Bo ten pot, to było tak, że głowa pachniała, wszystko pachniało, całe ciało. I dopiero jak przestałam tam pracować, jak mego ojca wypuścili z więzienia, to dopiero, i po mojej chorobie, bo się przechorowałam ogromnie na anginę. Dostałam dużej gorączki i się przechorowałam. Bo ja poszłam pod jakiś taki wywietrznik, na chwilę pod wywietrznik cała mokra, no i załatwiłam się. Tak że byłam tylko do uwolnienia mojego taty. Jak dostali okup to go wykupiliśmy i wtedy ojciec powiedział: "Ani chwili dłużej! Kończysz pracę". A przez ten czas to ja miałam zawsze troszkę kaszy, troszkę ryżu, troszkę tego, trochę pieniędzy, no i ten deputat tak zwany, o, bardzo ważny.
    </section>
    <section>
        <time>9323</time>A mego brata wyprawiłam do znajomych państwa Rossmanów takich, którzy mieli majątek blisko Klarysewa. I on miał tam... myśmy tam wypożyczali konie pod wierzch, w czasie okupacji, to nasi znajomi byli. No to oni wzięli mojego brata i zrobili z niego takiego strażnika przy pomidorach. To znaczy kogo miał tam pilnować? Że on był taki, ten co pilnuje, ekonom, ekonom. Taki ekonom przy pomidorach tam czy przy czym. Jemu było bardzo głupio w ogóle, bo tam nikt specjalnie nie kradł. Ale za to on miał niby, to było niby, że on coś robi. Jak był obiad, to on naturalnie przychodził, przy ogólnym stole jadł obiady, no i właśnie stamtąd taka znajomość z tymi Rossmanami też potem była. I miał bardzo dobre obiady. Najważniejsze było, żeby on, który miał szesnaście lat wtedy, żeby on był nakarmiony, przecież niesamowity apetyt miał. No. Tak że z bratem było tak załatwione, prawda, no już nie było tego biura, taty nie było, a ja poszłam do tej pracy, z której potem zrezygnowałam. Ale tak sobie wyobrażam... słuchajcie, ja byłam wiecznie niewyspana. Bo ja po tej nocnej zmianie wracałam do Klarysewa, nim ja wróciłam, była godzina dziewiąta. Co to można spać dużo. No dużo można spać, jak ptaszki śpiewają, wszyscy rozmawiają, i tak dalej. Przespałam się te trzy godzinki maksimum, wstawałam, umyłam się jeszcze raz, tego, no troszkę pożyłam. I zaraz musiałam jechać z powrotem.
    </section>
    <section>
        <time>9414</time>No, to już opowiedziałam wszystko, co mogłam, jeśli chodzi o to. I teraz to było już... na czym ja skończyłam zaraz w końcu. Ciągle jakieś dygresje robię, ale ciągle się takie dygresje same robią. Z tym naszym biurem, biurem próśb i tłumaczeń. Właśnie już jesteśmy, bo jesteśmy w kraju, właśnie dlatego zaczęłam, że jesteśmy w kraju i zaczyna się normalna taka praca. Jeszcze nigdzie nie jestem. Muszę sobie dopiero załatwić uniwersytet, bo tam byłam na tajnych kompletach, to jeszcze muszę skompletować te karteczki z różnymi zaliczeniami prywatnymi. I jeszcze pójść do rektoratu i jeszcze załatwić sobie studia. I załatwiam sobie studia już w następnym roku akademickim. Już jestem na uniwersytecie legalnie. I mogę nosić swoją czapeczkę, którą wydobyłam, bo kupiłam ją przed wojną i leżała u mnie i wydobyłam tą czapeczkę, no i właśnie taka dumna, wtedy wszyscy byli dumni ze swoich czapeczek. Każdy to był jakiś przydział. Tutaj Politechnika brązowe, tutaj SGGW zielone, tutaj Uniwersytet Warszawski amarantowo-białe, śliczne to było, myśmy byli dumni z tego. No i zaraz naturalnie wszyscy chcieli nie tylko... przede wszystkim uczyć się. Przede wszystkim uczyć się jak najwięcej. No po prostu do niemożliwości, żeby jak najszybciej nadrobić.
    </section>
    <section>
        <time>9504</time>Mój brat zdawał maturę wtedy po dwóch miesiącach, też cała historia z moim bratem bardzo ciekawa, bo moja mama była w tej szkole, w której zdawał i była germanistką i właśnie chciała mu nawet trochę pomóc przy piśmiennym, ale taka dziewczynka, która z nim siedziała, a zdawała z języka francuskiego, bo na zmianę byli posadzeni, tak że nie ściągali od siebie przy stolikach, ten ktoś, kto zdawał z niemieckiego, a ten kto zdawał z angielskiego, a ten kto inny język, to siedział obok. No to jak mama podeszła do mego brata, a miała przepiękne zawsze kolorki, takie czerwone, śliczne, te rumieńce miała zawsze piękne, tak że nawet Niemcy do niej mówili, jak przychodzili czasem, żeby im coś przetłumaczyła, bo wiedzieli, że jest germanistką, że może przetłumaczyć w tym biurze również coś, to mówili, że ona jest taka "echte deutsche Mädchen" język niemiecki, taka "prawdziwa niemiecka dziewczynka". Bo rzeczywiście te rumieńce takie, biała cera piękna. To jak mama się denerwowała, że ten synek w końcu biedny nie napisze dobrze i tam coś zobaczyła, bo tak chodziła, i niektórym pomagała uczniom, jak to nauczyciele to pomagają uczniom, jak mogą. Gdy zobaczyła coś, to tak podeszła, a mój brat był taki ambitny, broń Boże! I mówi do niej: "Odejdź, odejdź!". A ta dziewczyna mówi: "Jak to, to pan do pani profesor tak powiedział coś takiego?". A on nic wtedy nie powiedział, tylko jak potem była przerwa jakaś, śniadaniowa czy coś i mama też tam coś tego, to mówi: "A kto to jest ta pani, która ma takie rumieńce?" - mówi. A on mówi: "To moja mama". Ona nic nie wiedziała. No, tak że takie były różne przygody.
    </section>
    <section>
        <time>9602</time>No i każdy wtedy na uniwersytet i tak dalej, wszyscy chcieli się uczyć, to było pierwsze. A drugie - odbudowywać kraj. Więc chodziliśmy ciągle na te roboty społeczne. Z łopatami. Mam takie też zdjęcia swoje w tych czapeczkach jesteśmy. No i uczymy się już. I może dlatego, może to, ja w tej chwili to analizuję, że może to, że myśmy sobie nie uświadamiali tego, że coś jednak w tym kraju zaczyna się znów dziać. Znaczy, myśmy sobie uświadamiali, tylko to wszystko się robiło bardzo sprytnie i bardzo niepozornie. A jak ja przeczytałam gdzieś takie mądre zdanie teraz kiedyś, że największym niebezpieczeństwem wolności jest ułuda. Jak my się łudzimy, że my mamy wolność, to jest największym niebezpieczeństwem, zagrożeniem dla wolności, ponieważ nas usypia. Bardzo mi się to podobało, to teraz przeczytałam to. I wtedy to było to samo. To było to samo i właśnie w ten sposób wtedy nas tak usypiali, że my na początku nie zdawaliśmy sobie sprawy jeszcze od razu. Były msze, wojsko nasze chodziło do kościoła, w ogóle naprawdę. Dopiero potem zaczęli niektórzy ludzie znikać. Znikać. Zaczęły chodzić jakieś wieści o kotłach, myśmy nic nie wiedzieli przedtem. I może to jest powodem, że ja w końcu nie wylądowałam jako żołnierz wyklęty. Ani mój brat. Bo kto wie, co byśmy zrobili. Nie wiem, jaka by była moja decyzja. Nie wiem. Trudno przewidzieć, nie wiem. Ale po prostu byliśmy uśpieni. Po prostu nie zdawaliśmy sobie sprawy, że to jest.
    </section>
    <section>
        <time>9709</time>A to pomaleńku ta obroża się zaciskała, bardzo pomalutku. Przez ileś tam lat, stopniowo, stopniowo, stopniowo. Ludzie znikali na początku. Właśnie tacy z AK, koledzy z "Zośki", z "Parasola". Tak że to było takie bardzo zdradliwe. Bardzo zdradliwe. Ale my tylko tak: odbudować kraj i tego. Nawet potem jak poszliśmy do pracy już w PRL-u, to nikt z nas nie myślał o tym, żeby dostać dużo kasy. W ogóle to nie było ważne, no było ważne, żeby z czegoś żyć, prawda, czy coś, no więc ważne to było, ale nigdy się nie mówiło, jakie warunki, co będę robić, co mogę zrobić jeszcze fajnego takiego dla kraju czy coś. No to jest w tej chwili może śmieszne, bo świat jest bardzo zmaterializowany, to prostu nie mieści się w głowie, ale ta pensja to już nie była taka ważna, żeby tak się o nią bić. Właśnie jak wspomniałam, to ten pierścień, powiedzmy, ta obroża tej nowej okupacji, bardzo stopniowo była zaciskana. Bardzo tak stopniowo i tak bardzo właśnie niewyraźnie to było. Nie można się było zorientować, tylko właśnie po takich sprawach, o których teraz opowiem.
    </section>
    <section>
        <time>9795</time>Na przykład raptem gdzieś się podziewali moi znajomi, niektórzy. Gdzieś mi zginęli z oczu, jak to się mówi. Pierwszą taką historię to miałam, jak zaczęłam pracować. Na uniwersytecie będąc, zaczęłam pracować w czasie wakacji. Mój profesor, wtedy był on dziekanem wydziału humanistycznego, profesor Nawroczyński, wybrał kilka swoich takich, no sympatycznych, których lubił, swoich studentów. Chciał nam jakoś pomóc, i dał nam taką, taką właśnie pracę zleconą. Żebyśmy pomogli przy sortowaniu książek biblioteki Towarzystwa Naukowego Warszawskiego. To była dawna kontynuacja, jeszcze z czasów Staszica było to Towarzystwo Przyjaciół Nauk. To była kontynuacja tego. A teraz się nazywało to Towarzystwo Naukowe Warszawskie. I chodziło o to, żeby z Pałacu Staszica, który został przecież spalony, częściowo zniszczony, w którego piwnicach znajdowały się wszystkie skarby tego Towarzystwa Przyjaciół Książek, Towarzystwa Przyjaciół Nauk. Jak również tak zwane Korbutianum. To było takie, to była specjalnie taka fundacja Korbuta. To się nazywało Korbutianum. To też były książki te. I to wszystko ci profesorowie, którzy musieli opuścić Warszawę, chowali do tej piwnicy, chcąc jakoś uchronić, myśląc, że te domy jeszcze pozostaną niektóre. No to niestety te domy były też poddane ruinie, albo spaleniu i też przeważnie nie zostały. Więc Pałac Staszica tak właśnie wyglądał, ale jako całość stał jeszcze.
    </section>
    <section>
        <time>9911</time>I teraz trzeba, o co chodziło? O to chodziło, żeby z tych piwnic wyciągnąć te książki. Ale żeby z tych piwnic wyciągnąć te książki, to trzeba było robić tak, jak górnicy robią w kopalni. To znaczy wchodzić metr, dalej już nie można iść, bo są książki. Wobec tego wyjmujesz książki, dajesz następnemu, który stoi za tobą, ten następny – ustawiają się w kolejkę – daje następnemu. W ten sposób wynosisz na światło dzienne te książki, robiąc sobie przestrzeń przed sobą. Idziesz dalej, znów wyjmujesz książki, znów ta przestrzeń się powiększa. I w ten sposób trzeba było te nabite piwnice, osmalone węglem... Bo osmalone ogniem były przecież, częściowo popalone i tak dalej. Trzeba było z nich te księgi wydobywać, te książki, nieraz bardzo cenne, a nieraz już w bardzo złym stanie, bo zbutwiałe albo nadpalone.
    </section>
    <section>
        <time>9964</time>I pierwsza czynność, to było wynieść wszystko. Wynieść. Więc albo się wynosiło gdzieś przed ten Pałac Staszica, a potem inni wynosili gdzieś do sali jakiejś na górze. A potem, jak się już zwolniły miejsca w piwnicy, to resztę robiliśmy w piwnicach. A część już była wyniesiona do sal na górze. Do tych teraz pięknych sal, które możemy oglądać, prawda, które wtedy były zrujnowane kompletnie i były bez szyb. Nie było szyb przecież, było strasznie zimno. A to już się zaczął październik, bo to był początek roku szkolnego... Roku akademickiego. To tak gdzieś październik – listopad, więc było bardzo zimno. Nie było mowy o żadnym ogrzewaniu. No i tam właśnie w ten sposób. To było to wynoszenie tych książek, a myśmy dalej, dalej wkopywali się w te książki, w te piwnice. I potem jak już tam było troszkę miejsca w jakimś pomieszczeniu, to też się coś tam przyniosło, jakiś stół, czy tam się wstawiło coś, i tak dalej, i taka pierwsza segregacja była tam.
    </section>
    <section>
        <time>10039</time>Przy jakim oświetleniu? Przy karbidówkach. Przy karbidówkach pracowaliśmy. I segregowało się te takie zupełnie zniszczone, które wiadomo było, że już nie do odczytania, nie do tego, to na jedną kupkę. A na drugą te wszystkie, które trzeba by było jeszcze jakoś zakonserwować, podkonserwować, coś tam z nimi zrobić, że może będzie można je uratować. I tośmy właśnie robili przy tych karbidówkach. Tam jeszcze nie było tak zimno, bo to było w tych piwnicach. Też było zimno, ale tego... A później, następny etap, to były stoły ustawione w tej sali dużej, w którejś tam z sal, już nie pamiętam w której, ustawione przy tych otwartych oknach. To naprawdę było bardzo zimno. A po prostu nam się też nudziło przy tej pracy, bo to była taka praca bardzo mechaniczna. Więc ja, która, jak można się tutaj właśnie na tych nagraniach zorientować, lubię dużo mówić, to tam zabawiałam towarzystwo bardzo często. Mówiło się jakieś anegdotki. Naturalnie nie kawały polityczne. Ale jakieś anegdotki, jakieś śmieszne historie, coś się tam opowiadało, żeby jakoś ten czas nam przeszedł. Miałam takiego wtedy kolegę, właśnie który potem się okazało że był... Później, później, wiele lat potem, ja go spotkałam w „Stolicy”. Było takie pismo warszawskie, bardzo wspaniałe. On był redaktorem „Stolicy” A potem był u Moczulskiego w tej partii politycznej, która się nazywała, nie wiem... Polska Niepodległa, czy coś takiego. To była partia Moczulskiego. No ale wtedy to ja nie wiedziałam, kim on w ogóle jest. To takie było nieśmiałe chłopię. Widać było, że z pierwszego roku. On powiedział, że jest z pierwszego roku polonistyki.
    </section>
    <section>
        <time>10157</time>No więc chciałam to nieśmiałe chłopię rozruszać jakoś, no więc rozmawialiśmy, opowiadaliśmy sobie różne rzeczy. I raptem mi ten Andrzejek znikł z oczu. To były takie domysły. Myśmy mieli swego kierownika, mieliśmy swego pana kierownika, który kierował tymi pracami. Pan kierownik powiedział, że też nic nie wie, ale że pewnie on chory jest po prostu. No nie wiedzieliśmy co się stało, że taki chory, że nie ma wiadomości żadnej, nic. No znikł. Okazuje się, że poszedł siedzieć. Bo był z "Parasola", został aresztowany i siedział. A potem, po wielu latach, on już wyszedł stamtąd. Andrzej Szomański, był redaktorem „Stolicy”. No a potem właśnie z Moczulskim i z tą partią jego. To jeszcze chodziłam, chodziłam potem po Warszawie na różne manifestacje, pod Grób Nieznanego Żołnierza. Szliśmy Krakowskim Przedmieściem, śpiewaliśmy „Legiony to...”. Ludzie otwierali okna, patrzyli. A to przecież jeszcze był stan wojenny. W ogóle było niebezpiecznie... A, co tam się działo przy tym. Naturalnie ja bym nie mogła być przy tym Grobie Nieznanego Żołnierza, bo ja byłam malutka. To mnie wszyscy wypychali na przód i mówili, że to dziecko. Z takim berecikiem. I zawsze byłam na pierwsze miejsce wysforowana i wszystko widziałam dzięki temu. Składaliśmy wieńce, wszystko, nieoficjalnie. A potem była jakaś oficjalna, jak tam była uroczystość. Bo na początku to nawet nie było tych uroczystości. No, to różnie było. To już są późniejsze, lata, znajdą się i inni, którzy są młodsi i lepiej pamiętają wszystko, niż ja.
    </section>
    <section>
        <time>10253</time>No więc już jesteśmy teraz właśnie tak, że Andrzejek mi zniknął. Potem drugi taki był kolega, który też mi zniknął. Potem, jak byłam na tajnych kompletach jeszcze... Jeszcze w czasie okupacji chodziłam na tajne komplety do domeczku państwa Wańkowiczów, na Żoliborz. Nie tylko do domeczku, bo były różne miejsca inne, gdzie chodziłam. Do profesorskich miejsc i do innych takich. I u sióstr jakichś tam, nie pamiętam, nie Nazaretanek, ale innych, które są na Kazimierzowskiej na Mokotowie. I między innymi taki – bo to były różne lokale, takie odpowiednie do tego, żeby takie grupki małe mogły się konspirować i mieć tam swoje komplety – no i między innymi właśnie byłam w tym domeczku też. U pana tego, państwa Wańkowiczów. Pana Wańkowicza już nie było, bo on z tą swoją córeczką Tili, tą młodszą, z tą Tili już przeszedł przez ten most w Zaleszczykach, czy coś, oni byli potem internowali w Szwajcarii, czy tam gdzieś, byli tam. A tutaj została jego żona i została Krysia, starsza córka, która zginęła w powstaniu. Więc w tym ich domeczku odbywały się komplety też. Bywał tam, miewał tam swoje seminarium profesor Kotarbiński. No, niezwykły profesor, no niezwykły człowiek w ogóle. Wspaniały profesor. Ile razy jestem teraz na cmentarzu wojskowym, przechodzę koło jego grobu, to zawsze muszę zboczyć, żeby chociaż na chwilkę tam podejść. No więc, więc... Jeszcze tam był.
    </section>
    <section>
        <time>10343</time>I potem właśnie tam był z tajnych kompletów mój kolega Krzyś Dunin-Wąsowicz, historyk. Mam jego książkę w biblioteczce swojej, z dedykacją, o Warszawie. „Warszawa lat wojny i okupacji”. Historyk, taki potem jeden z takich dobrych historyków znanych, starszego pokolenia. I właśnie pamiętam, jak się początkowo siebie baliśmy, bo on szedł pierwszy raz, a mnie nie znał. Znaczy, on nie szedł pierwszy raz, bo to już było w trakcie, jak zaczęły się studia. To był koniec października, listopad. Przedtem jeszcze, na samym początku, jak ja znalazłam ten kontakt. Bo nie mogłam znaleźć kontaktu. Bo strasznie trudno było znaleźć kontakt, to przecież była konspiracja, nie mogłam się pytać znajomych, czy oni nie mają kontaktu, prawda. Trzeba było pytać kogoś bardzo pewnego. No. I ja chciałam na pedagogikę, ale pedagogika wtedy była, profesor Nawroczyński robił to wszystko w Częstochowie, bo tutaj miał zniszczone mieszkanie. Wyemigrował do Częstochowy i tam pierwsze lata pedagogiki to były Uniwersytetu Warszawskiego w Częstochowie. A tutaj była historia. Więc powiedziałam, dobrze, że pójdę na historię. I dlatego znalazłam się na historii, i potem dopiero, po wojnie, przeszłam na pedagogikę i psychologię, z zaliczeniem historii jako dodatkowego przedmiotu.
    </section>
    <section>
        <time>10419</time>No i właśnie dostałam taki cynk, jak szłam taką małą uliczką, co już opowiadałam chyba komuś tam, nie wiem, to, to... Uliczka była prawie wyludniona, było to pod wieczór, godzina jakaś tam szósta, lekki zmrok. I jakiś młody mężczyzna, młody człowiek, taki pełen energii, rumiane policzki, taki tego, szedł po drugiej stronie ulicy i tak się popatrzył na mnie. I ja też na niego. Nikogo nie było. A ja wiem, że za chwilę mam podejść tam do tego klasztoru i mam zadzwonić tą sygnaturką klasztorną, tam jakiś dzwon był, i mam powiedzieć hasło. I teraz nie wiem, co to za gość taki. On mnie nie zna, bo zaczęły się komplety, ale mnie nie ma na tych kompletach jeszcze, bo jestem spóźniona. A ja nie wiem, że to ktośkolwiek ze studentów idzie, skąd mogę wiedzieć. Wobec tego ja zerkam podejrzanie na niego, a on podejrzanie na mnie. W końcu on mnie wyprzedził, a ja starałam się troszeczkę opóźnić, żeby zobaczyć co on zrobi, gdzie on pójdzie, czy coś takiego. Żeby on przed mną był, żeby nie szedł za mną. Bo mi się wydawało, że on mnie szpieguje. Tylko żeby on przede mną. Więc ja się tak zatrzymałam, zaczęłam tam sobie coś poprawiać przy pantofelku. I on przeszedł koło mnie i dopiero się obejrzał raz i drugi, aż w końcu energicznie tak poszedł, zadzwonił no i wszedł. Ja zobaczyłam, że on wszedł. Ale też nie wiedziałam, ale już wiedziałam, że to nie jest nikt, kto mnie prześladuje, czy coś takiego. Też podeszłam, też powiedziałam to hasło.
    </section>
    <section>
        <time>10515</time>I wtedy wprowadziły mnie te siostry do takiej małej salki, w której był profesor Manteuffel. Profesor Manteuffel od razu zrobił na mnie ogromne wrażenie bardzo takiego surowego i bardzo takiego niesamowitego. W ogóle byłam zaszokowana takim sławnym profesorem. A grono to też było nie byle jakie, bo to przeważnie były dzieci profesorów. A dlaczego tak się działo? Bo one miały kontakt. One najprędzej złapały kontakt taki z tajnymi kompletami. Nie tylko były dzieci profesorów, ale w dużej mierze to były dzieci profesorów też. Więc weszłam w takie grono i byłam przerażona. Ja z takiej prowincji, a tu takie wszystko oczytane towarzystwo. Jak zaczęli mówić, jak okazało się, jaką oni lekturę czytali... A to wszystko miało w domu przecież rodziców też profesorów, mieli piękne biblioteki, to co się dziwić, że oni byli tacy obczytani. A ja to co? Naprawdę, wpadłam w kompleksy. Naprawdę w kompleksy wpadłam. Nie chciałam nic w ogóle zabierać głosu przez dłuższy czas.
    </section>
    <section>
        <time>10582</time>No a z panem, z tym, Krzysiem Duninem-Wąsowiczem tośmy dopiero po wojnie wiele lat, w dziewięćdziesiątych latach, jak dostałam wtedy nagrodę ministra... Co ja mówię, ministra. Prezydenta Warszawy, pana Wyganowskiego, za najlepsze varsaviana roku 1990. I była w sali tej wspaniałej na Zamku wielka uroczystość, i było jeszcze dużo innych nagrodzonych, i też i gości i rodzin, i tak dalej, i był pan Krzyś Wąsowicz. I dopiero wtedy żeśmy sobie powiedzieli, przypomnieliśmy tamte lata, i okazało się, że on mnie się bał, a ja się bałam jego. I okazało się, dlaczego on potem znikł, nie przyszedł potem na komplety, nie przychodził. Okazało się, że cała... Potem ja przeczytałam w takiej książce o żoliborskim AK i tak dalej, że cała rodzina, jego ojciec był dyrektorem szkoły, cała rodzina została na jakichś tam kompletach przyuważona, na jakichś tam, co to ojciec prowadził w tej szkole. Została cała rodzina aresztowana i wywieziona gdzieś do jakiegoś obozu, nie pamiętam. Nie do Oświęcimia, gdzie indziej. Czyli on nie brał udziału w powstaniu, bo oni byli cały czas w obozie, dopiero byli wyzwoleni później. A teraz, jak była jakaś audycja, teraz niedawno, to pani rozmawiała, pani Barbara Czajkowska z TVP Info... ...rozmawiała z panem Duninem-Wąsowiczem. I ja go nie poznałam, taki staruszek siwiuteńki. No w ogóle, wyglądał mi na starszego ode mnie. I tak, gdzie te kolorki, gdzie to wszystko? No dosłownie szok. Ja mówię: to jest Krzyś Dunin-Wąsowicz? Niemożliwe. Też jakiś wywiad z nim przeprowadzała teraz. No to tak właśnie było, że znikali.
    </section>
    <section>
        <time>10693</time>A potem też była taka historia przypadkowa, z tym, że ja... Właśnie miałam taką koleżankę z powstania. Potem pojechała ze mną do Zeithainu. Nie będę opowiadała o jej strasznych przygodach przy końcu powstania, ale ja ją zabrałam tam ze sobą. Ona była najmłodsza u nas, szesnastoletnia była taka. To byłą córka profesora biologii, pana Rogowskiego, który jest wymieniony w książce Kamińskiego „Kamienie na szaniec”. Bo tam się pisze o różnych nauczycielach szkoły Batorego. Teraz to się mówi głównie, teraz to się mówi, każdy jest profesorem, każdy jest nie wiem kim, a wtedy się mówiło „pan nauczyciel” wyraźnie, bez tam profesora i tak dalej. No, profesor to tylko był ten, który wykładał na uniwersytecie, a teraz każdy jest profesorem. Tak to jest. I właśnie wtedy, wtedy... O, już zapomniałam też co mówiłam. O tym kotle. Aha, ja wtedy byłam zaprzyjaźniona z Kalinką, która była najmłodsza z naszego plutonu. A nasz pluton został nazwany, ponieważ byłyśmy oczkiem w głowie pułkownika Radwana, mojego dowódcy, to nazywali nasz pluton, że to jest oczko w głowie, nazywały dziewczynki, nazywałyśmy się Radwanki. Od Radwana. Bo pseudonim mojego dowódcy był Radwan. I od Radwana wszyscy nazywali. One potem poszły wszystkie do Oberlangen, do obozu jenieckiego, a ja pojechałam do Zeithainu z bratem. I w tym Oberlangen były nazywane i znane były jako Radwanki. No. Także właśnie... I wtedy się dopiero dowiedziałam, po wielu latach właśnie, co mówiłam o tym Krzysiu, że on tak znikł.
    </section>
    <section>
        <time>10811</time>A wtedy się przyjaźniłam z Kalinką, która była najmłodsza z nas wszystkich i była ze mną w Zeithainie potem, a potem zaczęła studiować. Wróciła i zaczęła studiować z wielkim zapałem historię sztuki, a ja swoją pedagogikę i psychologię. No i nic, tylko nauka i nauka, no ale ponieważ byłyśmy młode, to też tam się umawiałyśmy na różne randki, i tak dalej, jak najbardziej. I towarzyskie spotkania, i tak dalej. W ogóle życie towarzyskie było bardzo miłe i bardzo takie... W Bratniaku u nas tam były jakieś potańcówki i w ogóle. No, bardzo sympatycznie było. No więc z tą Kalinką Rogowską. I ona mi kiedyś, ja przychodziłam do niej wypożyczać... Już później to były te kontakty troszeczkę słabsze, bo ona miała też dużo nauki, ja tak samo. I kiedyś ja, tak to było na wiosnę, jej ojciec wtedy już nie żył. Bo on kiedyś wrócił z tułaczki... Bo mama potem się tułała po powstaniu gdzieś, siostra była zaangażowana w partyzantce, a Kalinka była ze mną w obozie jenieckim. A ojciec jak wrócił tutaj na swoje miejsce, żeby zobaczyć co z jego księgozbiorem, i tak dalej, to został postrzelony. Nie wiadomo przez kogo i co, nie wiadomo. W każdym razie zginął też. Już nie w powstaniu. Ja przychodziłam do Kalinki jak pani Rogowska była już wdową.
    </section>
    <section>
        <time>10899</time>I dowiedziałam się od Kaliny, że u nich w domu wynajął pokój jeden jakiś młody człowiek, że to jest dowódca jej siostry. Znaczy dowódca, ona nie mówiła wyraźnie, że dowódca, ale tak w ogóle można było wywnioskować, że to z partyzantki. Czy kiedyś ja myślałam, że to było coś takiego, że to jakiś dowódca Basi Rogowskiej. No i właśnie było takie coś, że ja przychodziłam do Kalinki już wtedy na zasadzie, że ona mi pożyczała jakąś książkę z tego pięknego zbioru pana Rogowskiego. Powieści, bo były bardzo piękne powieści też. No, i właśnie wtedy miałam też przyjść, czy coś takiego, i ona mi powiedziała: "Słuchaj, chcę ci coś, uprzedzić ciebie". On mieszkał na czwartym piętrze, windy nie było wtedy w tych domach. Praga [Śródmieście] Południe, ulica Wilcza, nie pamiętam numeru. Nie pamiętam numeru dokładnie. Pamiętam tylko, która strona była, jak się szło od Marszałkowskiej. I na czwarte piętro się wchodziło normalnie.
    </section>
    <section>
        <time>10963</time>To ona powiedziała: "Słuchaj, jeżeli wejdziesz na podwórko – wejście od podwórka było – jeżeli wejdziesz na podwórko, i na czwartym, na naszym balkonie czwartego piętra nie zobaczysz ręcznika, to nie wchodź". Ja mówię: "A co takiego, a dlaczego?". - "No wiesz co, no wiesz, ostrzegam cię". To wtedy ja zrozumiałam, że Basia w dalszym ciągu jest w coś zamieszana. Zresztą troszkę o tym wiedziałam, bo Basię moją, Rewkiewicz-Sadowską, kiedyś zrobili taki nalot na Klarysew, zrobili taki jakby kocioł, nie kocioł, bo cały ogród obstawili, nie pozwolili nigdzie wychodzić i robili takie przesłuchania tych domowników. A na szczęście... Na szczęście, bo oni aresztowali przedtem Basię tą właśnie moją. Ona potem była długi czas w Fordonie, i był proces pokazowy i tak dalej. To właśnie ona była w tym WiNie. No ale właśnie wtedy mówię, że myślę sobie: no, jak ona mówi, to pewnie coś jednak jest. A byłam przygotowana na to, że jak przychodziłam często do Kaliny, to tam była taka służbówka. To było ładne mieszkanie, tak jak w kamienicy przedwojennej warszawskiej, na taką normalną rodzinę. To było tam dwa, czy trzy pokoje, salonik, gabinet, tego. I była służbówka: łazienka, kuchnia i służbówka. Hol ładny. To były ładne mieszkania.
    </section>
    <section>
        <time>11046</time>Jak przychodziłam, to bardzo często tam w tej służbówce zatrzymywali się chłopcy z „Kamieni na szaniec”. Znaczy tacy, którzy właśnie wracali z partyzantki, coś tam z Parasola, z Zośki, to oni się tam zatrzymywali. To był pierwszy azyl do tego swego profesora, który już nie żył, ale jego żona przyjmowała ich i dawała im schronienie na troszkę, żeby oni mogli odszukać swoje rodziny. Żeby mogli znaleźć gdzieś w Polsce jakiś swój dom, prawda. Żeby gdzieś mogli się zakotwiczyć. To ten pierwszy taki moment to oni mieli tam, u państwa Rogowskich. I byłam przygotowana, że ci chłopcy, bardzo nieraz sympatyczni i ciekawi, tego, ja przychodzę, przedstawiają mi kogoś, tam tego... Chłopcy przeważnie byli w wysokich butach. Bo to wtedy był taki szpan. W czasie okupacji to może był niemądry szpan, bo przeważnie ci, co konspirowali, to chodzili w oficerskich takich butach. Ale taki szpan był wtedy, taka moda, ogólna była moda. No więc ja wiedziałam.
    </section>
    <section>
        <time>11104</time>Przyszłam do Kalinki, otworzyłam drzwi, otworzył mi jakiś młody człowiek, właśnie w takich butach. No to ja spokojnie sobie wchodzę i mówię, że ja przyszłam właśnie do Kalinki Rogowskiej. - "A to ja panią zaprowadzę". I idziemy sobie przez hol do sypialni, ja wchodzę, a Kalinka taka jest poddenerwowana, taka czerwona na buzi, z takimi wypiekami. Mama jej leży w łóżku, ona podaje mamie jakieś krople. A ja sobie myślę: no, Kalina taka zaaferowana, widocznie mama musi być bardzo chora, bo nie zwróciła na mnie uwagi. No to ja se tak siadam na kanapce tam, on siada koło mnie, no i myślę sobie: też ta Kalina, naprawdę, mogłaby mi przedstawić tego młodego człowieka. A on w pewnym momencie bierze moją torebkę do ręki i zaczyna otwierać. Ja się wściekłam, myślę sobie: ale cham. Ale chamidło, myślę sobie. Kto to może być taki? Takiego to nigdy nie widziałam, takich doświadczeń to nie miałam. Bardzo eleganccy chłopcy zawsze byli. Mówię: "A panu co do mojej torebki?". I zabieram mu torebkę. A on mówi: "Przepraszam panią, ale ja muszę panią poprosić o dowód osobisty". Pokazuje, klapkę odsunął, pokazuje: "Ja jestem z Urzędu Bezpieczeństwa". No to mnie się zrobiło trochę łyso, chociaż też nie byłam w nic zamieszana. Ale łyso człowiekowi jest. Jak to się mówi: na złodzieju czapka gore. Wiedzą, że byłam w powstaniu, ale nie wiedzą oficjalnie, że byłam w konspiracji. Tak myślę sobie: co oni mogą tutaj chcieć? No i dowiedziałam się od Kaliny, że mama, daje mamie krople na serce, bo została aresztowana Basia i ten sąsiad, ten któremu wynajmowały lokal, ten lokator. Czyli Basi dowódca. Zostali aresztowani.
    </section>
    <section>
        <time>11208</time>A oni tu założyli, i wtedy sobie uświadomiłam, że to jest ten tak zwany słynny kocioł, o którym słyszałam takie pogłoski, że oni tak robią. Że to jest ich metoda taka. No i taka byłam w pierwszej chwili zmartwiona, a najbardziej się martwiłam o rodziców, że się okropnie zmartwią. No, Boże mój, nie będą wiedzieli, córka im zginęła, no. Ale nic. W końcu jakoś tam pani Rogowska... Potem jeszcze, jak ja przyszłam, to chyba już... Nie, nie wiem, czy ktoś już był, nie pamiętam. Czy już byli jacyś ludzie. Bo potem do tego kotła powpadali ludzie. Ale ludzie, którzy zupełnie byli niewinni. Dlatego, że ci, którzy wiedzieli o tym, a byli winni, to widząc, że nie ma ręcznika... Bo było powiedziane, że jeżeli nie będzie ręcznika, to jest znak. A ręcznik wisiał cały czas.
    </section>
    <section>
        <time>11266</time>Więc to miało być tak, że potrzebny ręcznik do łazienki, to zdejmowali ręcznik. Bo nie pozwoliłoby UB zawiesić ręcznika jako znak, prawda. Tylko zdjąć ręcznik mokry to pozwolili. Wobec tego ci wszyscy wiedzieli i nikt nie złapał się. Natomiast złapały się nasze koleżanki z konspiracji, dwie, czy trzy, niektóre znajome, z powstania ktoś. Ktoś ze zwykłych znajomych tam, jakichś studentów. Pani mleczarka, która przynosiła mleko do... Wtedy była taka moda, że się przynosiło do domu, prawda. Pani mleczarka, bidula, się załapała, ktoś tam jeszcze, taki zupełnie niewinny. Pani Rogowska miała kłopot, co tu zrobić z tyle osób, coraz więcej osób, gdzie tu nocować. Bo oni nie pozwolili nam wychodzić z tego salonu. Wobec tego na tych dywanach ona nam ponarzucała różne poduszki, które w domu były na kanapach, albo i gdzie indziej, no i kto gdzie mógł. Na kanapce, a jak nie, to na dywanach, prawda, i na poduszeczkach. Ciepło było, bo to wiosna.
    </section>
    <section>
        <time>11327</time>A ja też okropnie byłam zniesmaczona, bo się właśnie umówiłam na randkę z takim jednym, Jurkiem Pilipowem zresztą. Nie wiem, co się z nim stało, w ogóle nie wiem, czy on jeszcze żyje gdziekolwiek. Bardzo mi się podobał, bo był tajemniczy ogromnie, i nosił taki szynel jakiś wojskowy. Taki stary szynel wojskowy, to mi się wydawało, że to jest powstaniec 1863 roku. Bardzo mi to imponowało ogromnie. No więc właśnie byłam umówiona. Bo ten Tadzio, nasz znajomy z obozu, o którym tu już pisałam kilka razy, myśmy z nim wracali. Wracaliśmy wtedy tym konwojem z tym Tadziem, który był optykiem właściwie i był starszym panem, bo miał po trzydziestce. To on potem założył na rogu Pięknej i w tej teraz Marszałkowskiej, to on założył skład, taki sklep duży. Chociaż był optykiem, ale wtedy założył ze szkłem. Bo wtedy to było strasznie chodliwe, bo nie było szyb. Wszyscy szklili. I to był artykuł pierwszej potrzeby. I dlatego on miał taki sklep. I ten sklep stał się naszym takim pied a terre. Tam żeśmy sobie zostawiali liściki do siebie, jak ktoś się miał z kimś umówić, to zostawiał liścik u Tadzia. On wszystkiemu patronował. Były to bardzo niewinne rzeczy, to nie była żadna konspiracja, ale mieliśmy takie miejsce, gdzie mogliśmy się spotkać, ewentualnie umówić, przekazać jakieś wiadomości. No i właśnie ja dowiedziałam się, że właśnie tam na którąś godzinę jestem umówiona, no ale już nie poszłam na to.
    </section>
    <section>
        <time>11416</time>Teraz... I tak to się zaczęło. Najpierw nas było coś pięć, czy sześć osób, później na drugi dzień przyszedł mój brat, też wpadł. A mój brat, rodzice go wyprawili, bo się okropnie denerwowali. Mówią: "Jurek, ty idź do Warszawy i zobacz. Pójdź do Tadzia najpierw, bo to jest takie miejsce, gdzie wy się spotykacie często, tego. Pójdź do Tadzia, co on powie, może on widział Alikę". Bo to był mój pseudonim. - "Może widział Alikę, może będzie wiedział, gdzie poszła, może coś tego. Do Tadzia idź, dowiedz się czegoś". Brat poszedł, Tadzio powiedział: "Nie wiem – mówi - Alika miała chyba iść do Kaliny tu na Wilczą. Po książki. Ale nie jestem pewien, nie jestem pewien, czy tam poszła. Ale – mówi – wiesz co, ty uważaj, bo teraz są takie historie, że robią takie kotły". On mówi: "Dobrze, będę uważał". Ale co, uważał, on nie wiedział o tym ręczniku, ani nic. Poszedł i wsiąkł. A jak przyszedł, to myśmy wszyscy: "Brawo, brawo, brawo!". Każdego, który wpadł, to myśmy witali oklaskami, bo było weselej. Więcej ludzi, raźniej. No i żeby jemu było też raźniej, to wszystkich witaliśmy.
    </section>
    <section>
        <time>11488</time>No nie było to tak słodko, jak ja opowiadam, bo po pierwsze do łazienki szło się z jedną niańką. Bo oprócz tego, że myśmy... Przecież myśmy nie były same, tylko było z nami dwóch ubowców. Takich dwóch wiejskich chłopaków na wygląd mniej więcej, takich młodych takich. Jeden miał ze dwadzieścia, drugi może miał mniej niż dwadzieścia, w takim wieku mniej więcej. To oni nam tego... Ale to nie było tak, że państwo ludowe nas żywiło, tylko musieliśmy dawać im pieniądze, mówić co oni mają kupić. Jak oni nam kupili, to myśmy z tego robili pożywienie. Gotowałyśmy i tak dalej. I to były takie nasze niańki, które miały nas pilnować. Myśmy siedzieli tylko w salonie, nie wolno nam było się porozumiewać w ogóle tak ze sobą poza salonem. Dobrze, że i w salonie na razie mieliśmy tą swobodę, prawda. I jak się szło do łazienki, to on szedł z każdym z nas z kolei, stawał przed łazienką i czekał, aż się wyjdzie. No więc, nie wiem, komuś tam się udało chyba spuścić coś z wodą. Ktoś był niewinny, ale miał coś takiego, że mu się wydawało, że a może coś się przyczepią do czegoś, prawda. Ja też byłam zupełnie niewinna, ale jak przyjechał... Bo co kilka dni przyjeżdżał pan Różański niejaki, bardzo później słynny.
    </section>
    <section>
        <time>11566</time>Przyjeżdżał, brał nas do tej pakamery i robił nam pranie mózgów. I robił nam śledztwo. Każdego oddzielnie. No więc człowiek nie wiedział, prawda, no. Nawet był niczego sobie mężczyzna, wysoki, brunet, przystojny, mało sympatyczny. No więc jak mnie wziął pierwszy raz tam, to on z mojej torebki, żebym wybrała wszystko, pokazała mu co tam mam, i tak dalej. Nic takiego nie miałam, ale miałam zdjęcie koleżanki, którą niedawno spotkałam. Ale tej koleżanki nie wiedziałam dwadzieścia lat, czy ileś. Jak byłam dziewczynką, robiłam teatry takie w czasie wakacji, z moim tatą, i w takim Świdrze, gdzie byliśmy, urządzałam przedstawienie. I ona tam grała króla. W takiej bajce Janiny Porazińskiej. I jak już się spotkałyśmy po tylu latach, to ona do mnie krzyknęła w sklepie. Powiedziała: "Pigułka!". Bo ja tam grałam doktora Pigułkę, astronoma, w tej bajce. A ja powiedziałam: "Królu!". No i padłyśmy sobie w objęcia. No, w tym sklepie, tam była duża kolejka zresztą, bo to taki serowarski sklep na Nowym Świecie. I ona mi dała swoje zdjęcie na pamiątkę. Ona siedzi na koniu, jest młodą taką dziewczyną. No i ten adres zapisała, czy coś. On to wyjmuje, i mówi tak. Światło na mnie, postawił światło, i mówi tak: "A to, to kto to jest? Kto to jest?". Ja mówię: "No koleżanka moja". - "A dlaczego masz to zdjęcie?". Per „ty” wszystko. - "Dlaczego masz to zdjęcie?". Ja mówię: "No, dała mi na pamiątkę, spotkałam ją po dwudziestu latach". Myślę sobie: a może oni ją mają? Może on celowo się pyta? Może ona została już aresztowana? Może ona coś robiła, a skąd ja wiem? No i tak z każdym papierkiem po kolei. No. No, potem się okazało, że dał mi spokój, wyszłam.
    </section>
    <section>
        <time>11681</time>Potem, ponieważ nam było smutno, no i tego, to żeśmy sobie zaczęli urządzać towarzyskie zabawy. Żeby ten czas nam szybciej mijał. Bo nam się nudziło po prostu. Więc różne towarzyskie zabawy, począwszy od jakichś takich, powiedzmy, szarady. Szarady, takie jeszcze jak nasze babcie grały w te szarady. Zgadywanie szarad takich, co to ludzie udają różne inne postacie i po tych postaciach się poznaje pierwsze literki wyrazu. Takie różne. Potem konkursy. Krasomówstwo, najpiękniejsza mowa, najlepsza. Potem te, mimiczne scenki teatralne. Mimiczne. Wyciągasz jakiś numerek z jakimś tematem, np. list, np. zabójstwo, np., czy ja wiem tam... Odpoczynek. Nie wiem jakie tam. I trzeba to mimicznie zagrać, kto najlepiej zagra swoją scenkę. Potem literackie, na piękną recytację. No, Anna Piotrowska, czyli Zosia Piotrowska, która chodziła na tajne komplety i była z nami w powstaniu, a tutaj się dostała zupełnie też niewinnie jako koleżanka Kaliny, to ona pięknie recytowała. Rzeczywiście pięknie. No i myśmy robili takie właśnie sobie różne zabawy też, żeby jakoś było nam przyjemniej. I później było tak, że trafiła tam moja mama. Bo mój tata... Ale to już na zakończenie powiem. Dobrze, to już teraz nie będę mówiła, bo jeszcze nie jest koniec, jeszcze nie jest koniec tego kotła.
    </section>
    <section>
        <time>11776</time>I któryś z tych chłopców, znaczy z tych młodych ludzi, z tych ubowców... Bo jeden był taki niesympatyczny, mało sympatyczny. Małomówny, nic nie mówiący, niesympatyczny. A drugi taki był jakiś sympatyczniejszy. Czasem się uśmiechał do nas i tak dalej, taki był jakby sympatyczniejszy trochę. To on powiedział: "Wy tam się tak ładnie bawicie, wam jest tam tak wesoło, a nam jest tak nudno. My byśmy tak chcieli, pozwólcie nam siedzieć w tym salonie chociaż, gdzieś tak na uboczu. My nie będziemy brali udziału, ale my się będziemy też trochę tak... Zobaczymy, co wy robicie. No, będziemy czymś zainteresowani, ten czas szybciej nam przejdzie". No to my mówimy: dobrze. No i właśnie oni wtedy przyszli. I wtedy był ten konkurs, pamiętam... Bo akurat pamiętam ten moment, może było jakieś inne przyjście ich, którego nie zapamiętałam, ale zapamiętałam to. Był konkurs recytatorski. No i między innymi Anna... Anna to był pseudonim, czyli Zosia Piotrowska, wystąpiła z „Redutą Ordona”. No mówiła, ona była, ach, w ogóle... Mówiła wspaniale. A my widzimy, że ten chłopak wybiera chusteczkę, i coś tam tego, coś się zrobił czerwony, nos mu poczerwieniał, i widzimy, że on się wzruszył, autentyczne. No niesamowite to było, niesamowite.
    </section>
    <section>
        <time>11867</time>No i coś, coś z tego było, na pewno. Naturalnie, że on potem wyszedł i tak dalej. Nic nie powiedział, my też nic, udawałyśmy, że my tego nie zauważyłyśmy. Tylko ja potem kiedyś powiedziałam Zosi Piotrowskiej, jak pojechałam do niej ze swoim wnuczkiem do Gdańska. Bo ona była z Gdańska, potem mieszkała w Gdańsku, bo już potem nie była w Warszawie. To jak była tą aktorką Teatru Wybrzeże, to ja powiedziałam: "Słuchaj Anna...". Bo wtedy się mówiło pseudonimami. Były imiona, ale myśmy pamiętali swoje pseudonimy. Najbardziej pamiętamy do dzisiaj pseudonimy. Ja mówię: "Anna, twoja rola twego życia to była wtedy, przy tym ubowcu. Popatrz, doprowadziłaś do łez ubowca". A on potem kiedyś mówił coś na ten temat, jak się ze mną spotkał. Ale się ze mną spotkał, jak już było po tym kotle, to zaraz opowiem swoje spotkanie z nim. Bo ja też byłam zdziwiona, że on tak zareagował.
    </section>
    <section>
        <time>11925</time>I później mój tata powiedział... Już rodzice byli naprawdę zrozpaczeni, ale już jak tata poszedł do Tadzia, do jego sklepu, to powiedział: "Panie sędzio, ja myślę, że to jest kocioł, jak nic, to kocioł". A ojciec jako prawnik miał chody, że mógł się dostać do tej Brystigerowej słynnej. Tej pani major Brystigerowa, była taka w UB. To też ciekawa historia, bo ona skończyła zupełnie inaczej: z siostrami i niewidomymi w Laskach. Zupełnie nie pasuje do tego, co ona robiła tam, ale tak się w końcu złożyło niedawno. Ona chyba umarła już, ale nie jestem pewna. No więc była wtedy bardzo groźną kobietą, bardzo groźną, taką zażartą komunistką. Taką, taką z Urzędu Bezpieczeństwa jedną z takich najważniejszych osób. Mój ojciec poszedł i powiedział, jako prawnik tam się do niej dostał, i powiedział: "Pani major, ja nie wiem co tam jest. Wie pani, na Wilczej, pod numerem takim a takim, chyba jest mordownia jakaś". Nic o politycznych, nic. - "Chyba jakaś mordownia. Straciłem syna, straciłem córkę, teraz żonę – mówi – chyba tam coś się dzieje w ogóle. Chyba to jest jakaś mordownia". No to ona natychmiast, następnego dnia zlikwidowali kocioł i nas wypuścili.
    </section>
    <section>
        <time>12011</time>A ojciec po prostu zrobił tak, że pojechał z mamą i powiedział... Mama miała na imię Maria, tata ją nazywał Mania. - "Mania, pójdziesz na czwarte piętro, a ja zostanę na trzecim. Zadzwonisz. Jeśli w ciągu dziesięciu minut nie wrócisz to wiadomo, że to jest kocioł". No i tak było. Mama poszła, myśmy mamę... Mama naturalnie, naiwna pierwsza, jak otworzył już ten, mama już wiedziała że to kocioł. Jak otworzył ten młody człowiek, mama już wiedziała, że to jest ubek, to mama powiedziała: "Proszę pana, moje dzieci to w żadnej konspiracji nie są". To były pierwsze słowa mojej mamy. No. Ale potem, jak przyszła do nas, to się ucieszyła, że wszyscy zdrowi, cali, a myśmy ją przywitali wielkimi oklaskami. No i potem był koniec kotła, zlikwidowali potem.
    </section>
    <section>
        <time>12058</time>A ja w kilka dni potem szłam koło Placu Zbawiciela i zobaczyłam tego ubowca, tego sympatyczniejszego, w cywilu. Ja się tak... Ja się nie przestraszyłam, tylko ja się wstydziłam, bo on podszedł do mnie. Ja chciałam od niego czym prędzej uciec, znaczy, żeby po prostu się nie spotkać. Ale on wyraźnie chciał mnie zobaczyć i wyraźnie do mnie podejść. I ja tylko patrzyłam naokoło czy przypadkiem ktoś ze znajomych mnie nie zobaczy z ubekiem. On był po cywilu, ale mi się wydawało, że wszyscy wiedzą, że to jest ubek. I on podszedł do mnie wtedy. Jak ja go zapytałam... Bo on powiedział: "Proszę pani". I tak mnie wziął za obie ręce i powiedział: "Proszę pani, nie mogłem się oprzeć, żeby pani nie przywitać. Czy pani wie, że to był najlepszy kocioł w moim życiu?". Ja mówię: "Wie pan co, ale ja się po prostu dziwię, dziwię się, że pan... No po tym wszystkim się dziwię, że pan tak się dał omotać w ogóle. Bo widziałam, że pan się wzruszył w pewnym momencie. Jak to właściwie jest, może mi pan powiedzieć?".
    </section>
    <section>
        <time>12123</time>A on mówi: "Proszę pani, no nie wiem jak to wszystko jeszcze będzie. Ja po prostu, wie pani, ja matury nie mam, ja mam parę klas szkoły podstawowej. Oni obiecali, że będę mógł zdać maturę, że będę w wojsku, że potem dadzą mi dobrą pracę". To tacy byli pierwsi zwerbowani przez nich ludzie. Pierwsi, bo później to byli już z wyższym wykształceniem, bardzo przebiegli i bardzo wykształceni ludzie. Bardzo. Ale to był pierwszy narybek taki, jak oni jeszcze po prostu nie mieli kogo werbować i zachęcali wszelkimi sposobami. I między innymi znalazł się też taki, no. Widocznie. I widocznie ja trafiłam, ja która mam zawsze szczęście pod tym względem, trafiłam na takiego, który się wzruszył „Redutą Ordona”, no. No więc pożegnaliśmy się, co prawda nie czule, zwyczajnie. Ja byłam taka szczęśliwa, że nareszcie ode mnie odszedł, że już nikt mnie nie zobaczy z tym ubowcem.
    </section>
    <section>
        <time>12179</time>No i w ten sposób właśnie, tak pomaleńku, pomaleńku, człowiek sobie pewne rzeczy uświadamiał i wiedział. Potem dobrnęły nas wiadomości, wtedy już się dużo wiedziało, że zginął Anoda. Że wyskoczył z okna, albo go wypchnęli, na Koszykowej. To teraz jak był Dzień Żołnierzy Wyklętych, to poszłam tam pod ten gmach. Tam jest w tej chwili już tablica piękna i były tam złożone wieńce, i zapalaliśmy światełka i śpiewaliśmy „jeszcze Polska nie zginęła”. I obok stały samochody z policją naszą obecną, czy przypadkiem nie będzie jakichś tam zamieszek, czy burd. To teraz było, w marcu, na Dzień Żołnierzy Wyklętych. Tam, gdzie siedziała potem moja koleżanka, Basia Sadowska-Rewkiewicz też, nim ją wysłali do Fordonu. Ta, która właśnie też była w WiNie, i potem którą chcieli aresztować i którą aresztowali i zrobili wtedy taki najazd na tą posiadłość w Klarysewie. To myślę, że troszkę już można teraz się zorientować, jak to wyglądało. Że to tak było wszystko bardzo, bardzo nieznacznie. Bardzo pomalutku. W bardzo sposób, perfidnie, powiedziałabym, zorganizowany. Perfidnie. A jednocześnie perfekcyjnie. Bo potem to już byli ci ludzie bardzo naprawdę perfekcyjni w swoim fachu. Oni robili to bardzo fachowo. Znali świetnie psychologię ludzką i tak dalej. Tak, że to robili... To co my widzimy, i co opowiadają nam, i co mamy jakieś filmy na ten temat, to wszystko już jest zrobione z wielką perfekcją. Przez naprawdę perfekcjonistów. No.
    </section>
    <section>
        <time>12281</time>Teraz, cóż my jeszcze możemy powiedzieć ciekawego o tych czasach? Potem już zaczęłam pracować. Zrobiłam jakiś kurs bibliotekarski. Miałam studia, ale po studiach to nie miałam się gdzie... Skończyłam studia, zrobiłam te magisterium, już niestety nie u mego Nawroczyńskiego, kochanego profesora, bo profesor Nawroczyński, jako niezbyt lojalny, został utrącony ze swego stanowiska dziekana, już nie był dziekanem. I musiałam robić to u profesora Suchodolskiego, który był też wtedy znany na pedagogice, i był szalenie błyskotliwy w swoich mowach. Jak były jego wykłady, to przychodzili z innych wydziałów studenci, żeby słuchać jego wykładów. Tak mówił pięknie, tak mówił kwieciście, taką piękną polszczyzną, że naprawdę warto go było słuchać. Tylko miał jedną może wadę, dla mnie. Znaczy, nie tylko dla mnie. On nigdy nie mówił swojego zdania. W tych jego wywodach nigdy nie było wyraźnie postawione, jakie są jego poglądy. A profesor Nawroczyński mówił nam to, jakie miał poglądy. No i dlatego go szybko... Myśmy pisali petycję, pod tą petycją podpisało się iks studentów, nic się nie dało zrobić, niestety. I wtedy przeszedł do pracy w Pałacu Staszica. Wtedy przeszedł do pracy w Pałacu Staszica i wtedy on...
    </section>
    <section>
        <time>12374</time>A jeśli chodzi o polonistów, mojej koleżanki kolegów z polonistyki, profesor Krzyżanowski też tam trafił do pracy przy tym księgozbiorze, i wtedy oni swoich studentów takich, których znali, chcąc tych studentów, którym uważali, że się przyda taka kasa, trochę pieniędzy, zatrudnić. I mam takie piękne zaświadczenie z pieczątką Towarzystwa Przyjaciół Nauk, i tak dalej, że pracowałam, prawda, przy renowacji tych książek, tego. Myśmy tam pracowali i bardzośmy tam marzli, jak mówiłam, bo tam było strasznie zimno wtedy. Książki były niektóre zbutwiałe trochę i wilgotne, więc jeszcze bardziej mokre, jeszcze bardziej zimne. I na śniadanie to się szło na tyły Pałacu Staszica, od strony Świętokrzyskiej, wejście od strony Świętokrzyskiej, bo tam była niezniszczona część. Było kilka takich pokoików, gdzie po pierwsze szyby były, czy już wstawione, nie wiem, i stała taka koza z taką rurą, i tam ci woźni uniwersyteccy mieli swoje dyżury i gotowali herbatkę tam, kawkę, dla profesorów. Profesorowie jedli śniadanie drugie i myśmy też razem z profesorami jedli razem śniadanie. Było cieplutko, cudownie, w ogóle, każdemu się spać wtedy chciało.
    </section>
    <section>
        <time>12467</time>A ja pamiętam, że cały czas trzymałam tak kubek i ogrzewałam ręce skostniałe. I cały czas się piło z tego kubka, on był cały gorący i się tak trzymało ręce, żeby sobie ogrzać przy tym śniadanku. Z własną kanapką, naturalnie. To takie miłe były właśnie śniadania wtedy, żeby jakoś trochę odpocząć i żeby się ogrzać. Przede wszystkim ogrzać się. I tak to robiliśmy do pewnego czasu, a potem już tam część rzeczy została wyprowadzona. Potem już byli specjaliści jeszcze zatrudniani jacyś, prawda, czy jakieś robili bibliografie tych książek, czy coś, to już inni potem. Ale przez wakacje dwa miesiące czy trzy, pracowałam tam. W Pałacu Staszica. Co to wtedy znikł mi Andrzejek, którego ciągle bawiłam swoimi kawałami. A on znikł, bo był w więzieniu właśnie, aresztowany. Tak to wyglądało.
    </section>
    <section>
        <time>12518</time>A później, jak już skończyłam uniwersytet, zdawałam magisterium, robiłam niestety nie u Nawroczyńskiego już, tylko u Suchodolskiego. No ale znalazł się bardzo elegancko, bo trzy osoby zdawały razem ze mną magisterium tego dnia, bo też było rozłożone to na jakieś tam daty, no i on, i jego asystentka, już nie pamiętam nazwiska asystentki, zaprosili nas, dali nam bilety do teatru na „Trzy siostry”. I poszliśmy na „Trzy siostry” do teatru. Teatr krakowski przyjechał do Warszawy na występy, i poszliśmy do któregoś z naszych teatrów. Przyjechał teatr krakowski na te „Trzy siostry”. No. Razem z profesorem i z tym tym, to było takie uczczenie.
    </section>
    <section>
        <time>12562</time>A potem już szukałam jakiejś pracy w szkolnictwie. No i na początku trafiłam... Jeszcze nawet nie szukałam w szkolnictwie, bo miałam takie koleżanki bardzo miłe, które pracowały w bibliotece publicznej, w dziale dziecięcych bibliotek. To pomyślałam sobie: ja jestem po pedagogice, po psychologii, mogę pracować też tam. One mówiły, że jest wspaniała praca z tymi dziećmi, że tyle można zrobić ciekawego. Że tak można wychowawczo działać poprzez książki i tak dalej. Ponieważ do książki miałam zawsze wielki sentyment, pomyślałam sobie: to może ja po prostu pójdę do biblioteki. Ale właściwie wykształcenia to ja bibliotecznego nie miałam, musiałam pójść na jakiś taki... Na razie miałam taki kurs, powiedziałabym, tymczasowy miesięczny, a potem miałam... A potem skończyłam taki roczny. Nie było wtedy studiów bibliotekarskich, teraz są. Nie było, tylko był taki roczny kurs z bardzo trudnym egzaminem, i to już dawało takie uprawnienia jakby wyższej uczelni też w pewnym sensie, coś takiego. Chociaż miałam to magisterium, ale poszłam do tej biblioteki namówiona przez te koleżanki. Rzeczywiście atmosfera w Bibliotece Publicznej na Koszykowej była w tej chwili, wtedy, niezwykła. Była jakaś taka budująca, taka jakaś naprawdę... Pracowali tam też nieliczni ludzie, nadzwyczajni, którzy już poumierali w tej chwili, a którzy przeszli do historii Biblioteki Publicznej.
    </section>
    <section>
        <time>12657</time>No i tam pracowałam w dziale bibliotek dziecięcych. I na początku na ulicy Śmiałej, a potem chyba jak urodziłam moje dziecko pierwsze, wyszłam za mąż, to na Czerniakowie. To pracowałam już wtedy w szkolnej bibliotece, racja. Nie, to jeszcze była publiczna biblioteka na terenie szkoły. Ona była na terenie szkoły, miała lokal, ale była publiczną. I pracowałam wtedy, trafiłam na ulicę Śmiałą, do biblioteki publicznej. Na górze w tym budynku była... Taki nieduży budynek był, jednopiętrowy, albo dwupiętrowy, nie pamiętam. Może dwupiętrowy. Na górze była biblioteka publiczna dla dorosłych, wypożyczalnia. A na dole była czytelnia i wypożyczalnia dla dzieci i młodzieży, i tam ja byłam przez jakiś czas. I tam właśnie, teraz opisałam to i będzie niedługo w piśmie „Idziemy”. Może wezmą, może nie wezmą, jak będzie im się nie podobać, to nie wezmą. Ale już kiedyś było, to napisałam kiedyś coś na ten temat, i było to wydrukowane w takim piśmie „Klematis” w muzeum w Kuncewiczówce w Kazimierzu Dolnym. W tym piśmie się ukazało. A teraz napisałam inaczej, w ogóle inaczej, coś innego, i tak dalej. Ale też ta sama tematyka.
    </section>
    <section>
        <time>12734</time>No i miałam tę swoją bibliotekę i wyczyniałam tam różne cuda. Prowadziłam taki... Najpierw wprowadziłam jakieś różne innowacje, więc oprócz tych gazetek i różnych innych to zrobiłam taki teatrzyk kukiełkowy. Teatrzyk był... teatrzyk kukiełkowy to później. A na początku jakimś cudem znalazła się u mnie kukiełka, pacynka na rękę. Nie wiem, ktoś przyniósł, podarował mi, coś. A przedtem ja zrobiłam takie wieczory... wprowadziłam akcję czytania dzieciom. Tak jak teraz czytanie dzieciom, to wtedy jeszcze to nie było modne i nie było ogólnie wiadome, nie było znane. Natomiast wtedy myśmy w tych bibliotekach publicznych dla dzieci taką akcję prowadziliśmy: czytanie dzieciom. I to czytanie bajek najmłodszym, bajek. To było czytanie bajek. Ja wtedy wprowadziłam coś takiego, a potem, jak dostałam tą pacynkę, to zdecydowałam, że jeszcze muszę coś zrobić, żeby ta pacynka była konferansjerem, że nie mogę wszystkiego sama. I mówić, że ona może jakoś udawać niektóre osoby z bajki na przykład. A może reklamować nowości? A może wprowadzić konferansjerkę, może wprowadzenie do bajki czy coś.
    </section>
    <section>
        <time>12805</time>A miałam tam wśród tych swoich czytelników, miałam tam moich pierwszych bliźniaków. Bo potem jeszcze trzy razy byłam w różnych bibliotekach i miałam dwie jeszcze pary, chłopców i dziewczynek takich, jedenastolatków. Dziewczynki dwie, takie też prawie nie do odróżnienia. To były moje doświadczenia z bliźniakami. I wtedy przyszło takich dwóch bliźniaków do mnie, któregoś dnia się zjawili. Powiedzieli, że oni tutaj blisko mieszkają, i że oni uwielbiają czytać. I jak się wzięli do czytania, ja po prostu nie wiedziałam, co mam z nimi robić. Bo ja po prostu miałam z nimi kłopoty. Ale cieszyłam się, że oni mi nabijają frekwencję. Statystykę mi podnoszą, bo najwięcej czytali. Mało, że czytali w czytelni po kilka godzin, to jeszcze jak wychodzili, to zabierali. Ja im dawałam na początku jedną, bo się mówiło jedną, ale nie, nie mogłam, bo oni zaraz przeczytali i przynieśli. To dawałam po dwie, trzy. I teraz nie wiedziałam, jak mam z nimi postępować, żeby ich nie obrazić, czy coś, bo chciałam im zaproponować na przykład „Tomka Sawyera” albo „Pan Samochodzik i templariusze” Niziurskiego, albo coś tam jeszcze, a oni byli, jak się potem dowiedziałam, na etapie: "Proszę pani, ale my już czytamy „Trylogię”. Proszę pani, my już czytamy „Faraona”". No więc, myślę sobie, żeby ich nie urazić, to... Czasami nie miałam po prostu dla nich co wybrać. Tak, miałam kłopoty z tymi chłopakami.
    </section>
    <section>
        <time>12896</time>I wtedy poprosiłam ich kiedyś: "Słuchajcie, mam taką kukiełeczkę tutaj, dzieci moje." Ja początkowo mówiłam tę bajkę, a kukiełeczka stała na tym. Pokażę wam potem zdjęcie zresztą, bo mam takie. A kukiełeczka stała u mnie na stoliku bibliotekarskim. A potem pomyślałam: a może to zrobić takiego konferansjera? Może coś, może takiego zapowiadacza? Może coś? Zrobię taki mały teatrzyk z tego. Wstawię kurtynkę, żeby nie było widać tych, co włożą na rękę i będą udawać. A dzieci nazwały tę kukiełkę Gapcio. Stoi na mojej biblioteczce tutaj, tu stoi. Można potem pokazać, ale musimy zrobić to później troszkę to. Stoi. Bo on jest na emeryturze i on tutaj dożywa swoich dni. Jest bardzo stary już. No i poprosiłam wtedy: "Słuchajcie...". Poszłam do tych moich chłopców. Nigdy starałam się nie mówić im po imieniu. Wiedziałam, że jeden ma takie imię, drugi inne, ale ja ich kompletnie nie rozpoznawałam. Oni dla mnie byli nie do rozpoznania. Wobec tego zawsze mówiłam: chłopcy. Ogólnie, żeby nie mówić po imieniu, żeby się nie mylić. Czy oni się tam w tych swoich rolach nie zamieniali i nie przychodził ciągle ten sam, a drugi jak nie chciał, to szedł grać w piłkę na tych podwórkach żoliborskich, tego nie wiem. Bo oni, jako tacy nierozpoznawalni, to mogli robić mi różne kawały. Musiałabym zapytać jednego z nich, który został jeszcze przy życiu. Ale nie wiem. W każdym razie przychodzili. Rzetelnie, rzeczywiście można było na nich polegać. Bardzo ładnie tą kukiełeczką kierowali, tym Gapciem. No i Gapcio został moim takim konferansjerem, prezenterem, i bardzo tam dużo rzeczywiście mi pomagał, czyli oni pomagali.
    </section>
    <section>
        <time>13003</time>Potem któregoś dnia pięknego przyszli do mnie tacy jacyś uroczyści. Bo zawsze mieli takie kurteczki, białe koszulki tam jakieś tego, a tutaj przyszli jakoś jeszcze tacy bardziej wyglądali uroczyści. Podcięte włoski. Mieli jasne włosy, dość jasne takie. Podcięte włosy, tego. Przyszli do mnie i mówią tak: "Proszę pani, ale my już nie będziemy mogli pani pomagać". Ja mówię: "Ojej, to bardzoście mnie zmartwili. No ale dlaczego?". To powiedział jeden, że nie będziemy mogli pani pomagać, powiedział jeden, ale nie wiem który. A ten drugi powiedział: "Bo my proszę pani teraz wyjeżdżamy. Na długo" - powiedział ten drugi, ale który to był nie wiem. A potem ja powiedziałam: "Jak to? A szkoła? Co zrobicie ze szkołą?". To wtedy oni prawie równocześnie chórem powiedzieli: "Bo my proszę pani jedziemy do Łodzi, do wytwórni filmowej i będą z nami kręcić film „O dwóch takich co ukradli księżyc”". No ja mówię: "No to trudno. No przykro mi, szkoda bardzo". No szkoda. Pożegnaliśmy się i oni przestali przychodzić.
    </section>
    <section>
        <time>13071</time>A ja po pewnym czasie przeniosłam się najpierw na tą chyba, na Czerniakowską, a potem na Pragę. Potem już miałam dzieci małe, to na Pragę to mi było wygodnie. Do szkolnej biblioteki. Bo jeszcze byłam potem jeszcze w publicznej, a potem już do szkolnej biblioteki, przeszłam do szkolnych bibliotek. Ponieważ mi było wygodnie, bo dzieci potem pójdą do szkoły, ja potem byłam w bibliotece przy szkole, do której chodziły moje dzieci, prawda. No i tu na Pradze mi było łatwiej, to bardzo blisko stąd. No i tak to było właśnie.
    </section>
    <section>
        <time>13102</time>A potem jak już wyszłam za mąż i miałam te małe dzieci, to już właśnie pracowałam potem w bibliotekach szkolnych cały czas, i głównie na Pradze, przez długi czas pracowałam na Pradze. Ale miałam tutaj o tyle dobrze... No może, były to może za małe ambicje jakieś, że mogłabym na przykład pracować może gdzieś w jakimś ciekawym liceum czy coś, ale wtedy też nie rozpatrywałam tego w takich kategoriach, bo pieniędzy my nie mieliśmy za dużo, pensja była dość skromna. Mój mąż miał mniej skromną, był inżynierem i kierownikiem jakiejś pracowni u Szpotańskiego, ale też nie za duża była. On nie wyjeżdżał na żadne zagraniczne te, bo zawsze wysyłał młodszych kolegów, żeby się dokształcali, taki już był. No i tak po prostu bardzo było skromniutko. Bardzo skromniutko.
    </section>
    <section>
        <time>13163</time>No ale ponieważ w czasie, jak mówiłam, w przedwojennych czasach, opowiadałam jak to nieraz na obiad szliśmy z Żoliborza na łyse promenady i nie dostaliśmy obiadu, i byliśmy bez obiadu, i nawet nie mieliśmy na tramwaj. Też takie były momenty, ja nie mówię, że zawsze, broń Boże. W czasie okupacji względnie dobrze było, bo przychodzili bogaci chłopi, tam gdzie są bogate ziemie, w Powsinie, w Klarysewie są bogate ziemie tam, i zawsze ten tata dostawał... I przeważnie dostawał nawet często w tym, w towarze. W towarze. A to jakaś kurka, jakaś słoninka. To było nawet i wtedy jadłam pierwszy raz, bo tam raz i Żydzi chcieli coś, żeby im tata załatwił z jakimś majątkiem, coś, i przynieśli macę. Słuchajcie, to było niebo w gębie, ta maca! To teraz te mace, które są, to już nie jest to samo. To była prawdziwa żydowska maca. Też właśnie wtedy tata dostawał bardzo często w towarze, jak to się mówi.
    </section>
    <section>
        <time>13219</time>Tak, że nie było nam w czasie okupacji, w dodatku mieliśmy tych swoich przyjaciół, mieszkaliśmy w ich ogrodzie, w ich domu, było pełno owoców. Ja się najadałam tak owocami, widocznie to była potrzeba organizmu. Ja się najadałam tak, tymi... Można było wszystko jeść, pozwalali nam jeść. Ale z drugiej strony, urządzali nam takie łapanki na roboty. To znaczy brali jakąś na przykład parę, przeważnie parę, bo to lepiej było, a jeśli nie, to w ogóle, i sadzali gdzieś tam, żeby zbierać porzeczki, maliny, fasolkę szparagową czy tam jakieś inne owoce. Żeby zbierać. Jak były zbiory, to nie angażowało się żadnych robotników, tylko cała młodzież tamtejsza musiała popracować trochę. Ale to było też sympatyczne bardzo. No więc mówię, że jak na przykład zjadłam bardzo dużo porzeczek wtedy. Teraz już jakoś nie mogę tych porzeczek jeść. A wtedy jadłam dosłownie masami te porzeczki. Było bardzo dużo tych krzaków, były świetne porzeczki, to ja dostawałam takiej gorączki, dostawałam wypieków od tego kwasu. Ale nic mi ni było. I może dzięki temu wyglądałam jak pączek w maśle. Naprawdę, tamte zdjęcia z tamtych czasów okupacji to wcale nie wygląda, że Cieszkowska jest w czasie okupacji, że to są zdjęcia z okupacji, bo wyglądałam całkiem, całkiem. Bardzo zdrowo. Jabłka, wszystko można było. A czereśnie jakie były, takie gatunki których ja teraz nie widzę, bo były słodziusieńkie, ale słodziusieńkie. Ogromne i słodkie. No. Tak, że nie mieliśmy najgorzej. Po tym względem. Bo przecież to były też takie czasy bardzo, bardzo trudne. W sensie niemal głodowym, prawda, nie mieliśmy tak źle.
    </section>
    <section>
        <time>13318</time>No a właśnie potem mówię, że w czasie peerelu tak za dobrze nie było. No, nie było źle, bo już były dzieci, wszystko, dostaliśmy mieszkanie. Na początku to było wszystko na Niemcewicza, jak wyszłam za mąż, na Niemcewicza. Tam mieszkaliśmy w takim kołchozie mieszkaniowym, bo nie było mieszkań. Wobec tego z tego ZUS-u, gdzie ojciec pracował wtedy w ZUS-ie, dali nam mieszkanie... To był dom zusowski, Asnyka 6. Z jednej strony się wchodziło od Asnyka, a z drugiej strony było wyjście na Niemcewicza, nie pamiętam numeru. Takie przechodnie. Te domy było zusowskie wszystko. I tam to były mieszkania pracowników ZUS-u, więc po wojnie też tata dostał mieszkanie tam. Więc już było mieszkanie, to było bardzo ważne, bo wtedy już musieliśmy się...
    </section>
    <section>
        <time>13367</time>Myśmy jeszcze przez parę lat mieszkali w tym, w Powsinie, w Klarysewie. Najpierw u naszych przyjaciół, a potem jak tam się pozjeżdżali różni krewni wysiedleni tam, z Bydgoszczy... Z Bydgoszczy to w czasie okupacji już byli. Oni tam przyjmowali wszystkich krewnych swoich tam. To był taki ogromny dom, dlatego było tak dużo młodzieży tam. Ale później też tacy, którzy czy byli wysiedleni, czy nie mieli tego, to jeszcze zostawali tam. No myśmy, wtedy już tam było ciasno, więc myśmy się wyprowadzili na górę tam, troszkę wyżej, do takiego domku do pana Henszla. I to cały czas tam byliśmy kilka lat, a potem już na Niemcewicza tata dostał mieszkanie przydziałowe takie.
    </section>
    <section>
        <time>13407</time>I tam już właśnie, tam moja czapeczka... Czapeczka moja, zginęła mi czapeczka, zjedzona przez mole. Dlatego, że ja miałam takiego misia, którego dostałam kiedyś, jak byłam dziewczynką w Wilnie. Też pewnie opowiadałam w tamtym moim tym, jak tata wygrał taki konkurs u takiej znanej aktorki, która dostała od jakiegoś swojego wielbiciela pięknego niedźwiedzia wielkości czteroletniego dziecka. Z takiego pięknego sklepu z zabawkami z Berlina. I założyła się z moim tatą... Mówi tak: "Pomogę panu". Bo tata mówi: "Mam taką małą córeczkę, Boże, jak ona by się cieszyła strasznie z tego misia". A ona mówi: "Panie sędzio, bardzo chętnie. Zakład: że pan tego misia bez opakowania przeniesie na rękach główną ulicą Wilna". Czyli Adama Mickiewicza, główna ulica Wilna. - "Jak pan przeniesie to, to miś jest pana". No i tata szedł przez tą ulicę, za nim biegły chmary jakichś żydziąt, jakichś uliczników, jakiejś łobuzerii, którzy chcieli dotknąć tego misia. Bo on wyglądał jak prawdziwy, był pięknie zrobiony, pięknie, z takiego sukna. I potem ten miś, już jak byłam studentką, siedział w takim pokoiku służbowym z tą czapeczką na głowie. Założyłam tą czapeczkę. I później mole go zżarły. Rączki mu zżarły, nosek mu zżarły. A taki był bojowy, i jak myśmy wyjechali do powstania, to nikt go nie ukradł z piwnicy. I w ogóle przeżył, wszystko przeżył. Okupację przeżył, no. I w peerelu zginął, przez mole wyżarty.
    </section>
    <section>
        <time>13505</time>No więc później pracowałam, zaczęłam pracować w tej szkole, że tu mi było po prostu wygodnie. Te małe dzieci... Bo na początku nigdzie nie pracowałam, jak były zupełnie malutkie, to je hodowałam przez siedem lat. Hodowałam. I wtedy w „Płomyczku”, w Naszej Księgarni, w tym dawnym jeszcze „Płomyczku” zatrudniono mnie... Zawsze potem miałam sentyment do „Płomyczka”, do „Płomyka” i do tych wszystkich pisemek, które Nasza Księgarnia wydawała. Zatrudnili mnie jako taką, prace zlecone, które mogłam robić w domu. Czyli mogłam siedzieć przy tych dzieciach. I to nie było tak jak teraz, że były pampersiki, że były soczki, że były odżywki, tylko się wszystko robiło samemu. Przecierało się samemu, pieluszki się prasowało po dziesięć razy gorącym żelazkiem i tak dalej. Wszystko się odkażało, wszystko się robiło samemu. Tak, że to było bardzo naprawdę dużo pracy.
    </section>
    <section>
        <time>13563</time>Co prawda miałam wtedy propozycję, żeby pójść do teatru Baj, bo miałam tam znajomego z harcerstwa, jeszcze przedwojennego, który był reżyserem. Ja się okropnie do tego zapaliłam, ale moja mama powiedziała: "Nie kochana, weto. Bo już ja będę kompletnie uwiązana malutkim dzieckiem". No niestety. I to mi przeszło jakoś. No więc potem się zaangażowałam właśnie tutaj, właśnie jak trafiliśmy już na Pragę do tego mieszkania, potem z tego Niemcewicza. Tatuś zmarł tam, tatuś mój zmarł i myśmy się przeprowadzili, tutaj było tego, myśmy się przeprowadzili tu do tego mieszkania. Mama poszła do mego brata, tam gdzieś jakieś urządzili na strychu, zrobili jej takie małe mieszkanko, taką małą jakąś kawalereczkę. Już była pod opieką mojego brata cały czas, chociaż jeszcze na wakacje z nami wyjeżdżała przeważnie zawsze. A ja tutaj trafiłam do tego mieszkania, tego właśnie tutejszego. I to była straszna frajda dla nas. Nareszcie własne mieszkanie. Już nie ten straszny kołchoz, gdzie jest wspólna łazienka, co się nie można nigdy do tej łazienki dobrać. Gdzie mi strącają pieluszki, jak upiorę i wywieszę, bo nie wiadomo dlaczego strącają. Bo nie można gotować we wspólnej kuchni, tylko na jakiejś kuchence w pokoju. Na tej kuchence w pokoju gotuje, ale coś tam dzieci potrąciły, spadł mi czajnik z gorącą wodą, oblał nóżki mojej córeczki. I było oparzenie strasznego tam stopnia i musieliśmy z nią przez kilka miesięcy jeździć na opatrunki. Odbarwiona, do dzisiaj odbarwiona skóra. To te kołchozy takie były właśnie. Wtedy się pchało ludzi do tego, bo nie było mieszkań. Nie było wtedy rzeczywiście mieszkań.
    </section>
    <section>
        <time>13670</time>No to potem we własnym mieszkaniu, to była ta ulica Równa to była frajda. Patrzę przez okno, naprzeciwko jest kościół. Bo nie było jeszcze tego domu. Naprzeciwko kościół. Naprzeciwko ogród księży marianów, kwitną bzy. Słowiki, słowiki było słychać rano. Dosłownie. Tego domu obok też nie było. Tutaj pan wieczorem przychodził taki, na takim długim cybuchu miał jakiś przyrząd taki, i zapalał latarnie gazowe, bo naprzeciwko miałam latarnie gazowe. I naturalnie na Równej były te, kocie łby. Mało, na Stalowej były kocie łby. I rynsztoki były. Kiedyś przyszłam obejrzeć ten dom, który się budował, że to potem będzie nasz, potem będą mieszkania służbowe tej instytucji, w której pracował mój mąż. Poszłam tak pod wieczór, jakaś babka wyszła z drewniaczku. Bo były drewniaczki jeszcze na Stalowej niektóre. Jak lunęła na mnie, znaczy nie na mnie, z wiadra pomyje czy coś, do rynsztoka. Myślę sobie: Boże, średniowiecze, gdzie ja będę mieszkać? Ale potem się okazało, że wszystko było bardzo sympatycznie. Potem już się zaczęła zmieniać ulica. Chociaż te latarnie gazowe to sobie z sentymentem wspominam. Naprzeciwko był ogród księży marianów na początku, za tym murem, który tutaj stoi, to młodzi adepci, czyli młodzi klerycy grali w piłkę, w siatkówkę. Było wesoło, słyszało się, jak oni tam grali. No, było życie, jednym słowem. No, miałam tutaj potem takie miłe kontakty różne, odnowiłam nowe znajomości, z nowymi ludźmi.
    </section>
    <section>
        <time>13771</time>No i z tą szkołą, miałam bardzo sympatyczną szkołę, tą pierwszą miałam bardzo... Tą pierwszą miałam bardzo sympatyczną szkołę, bardzo, rzeczywiście. Było wielkie zżycie wśród nauczycieli, taki wspólny jakiś... Taka wspólna polityka wychowawcza. Z tym, że już potem zaczęło się troszkę gorzej, o tyle, że zaczęto zwracać uwagę ogromną, że pierwsze skrzypce to miał samorząd szkolny. Że młodzież mogła tak się rządzić wszystkim, jakby ona była nie wiem kim. A poza tym zaczęto nie zwracać uwagę zupełnie, zapomniano zupełnie co to ma za znaczenie godzina wychowawcza. Co to ma za znaczenie i ile można zrobić dzięki godzinie wychowawczej. Godziny wychowawcze to były jakieś, propagandowe miały być pogadanki. I tak było. I potem w ogóle nie zwracano uwagę na wychowanie. Najważniejsze były wyniki w nauce, toteż robiono co można było, bo każda szkoła chciała wyjść nie na ostatnią, więc taka była niezdrowa rywalizacja. Podnoszono te stopnie, żeby tych dwójek było mniej, prawda. Patrzono przez palce na pewne jakieś przejścia do następnej klasy. No w ogóle... W ogóle najważniejsza była, a mnie uczył Nawroczyński całe życie, że podstawą jest wychowanie. A w drugim rzędzie jest nauczanie. A tu było na odwrót. Nie było wychowania, było nauczanie. Tak, że potem się zaczęło troszeczkę, nawet na tych naradach, to już się porobiły takie dwa obozy. Jedni uważali, że więcej musi właśnie nauka...
    </section>
    <section>
        <time>13871</time>A inni, że za mało jest wychowania. Takie troszeczkę tylko, bo potem jak już byłam w następnej szkole, to ten rozłam był, no to już wiadomo, to już było wtedy w ogóle już inaczej. Ale tutaj to jeszcze nie było inaczej, tylko już się zaczęły takie pierwsze te, że właśnie było troszeczkę już takie na tych radach pedagogicznych, się więcej mówiło przeważnie tylko o nauczaniu i o wynikach nauczania, a prawie nic o sprawach wychowawczych, które były takie ważne dla młodzieży też. Tak wspominam tę moją pierwszą pracę zawodową. <span style="font-weight:bold">To pani uczyła też?</span> Co? <span style="font-weight:bold">Pani uczyła w szkole też, czy tylko w bibliotece?</span> Nie, ja byłam w bibliotece.
    </section>
    <section>
        <time>13908</time>Znaczy, później, w technikum tym co mówiłam, to byłam na początku na historii, a później jak poszłam już na emeryturę, to miałam te różne takie pół-etaty, ćwierć-etaty, i tak dalej, to już byłam w bibliotece szkolnej cały czas. Zresztą biblioteka szkolna to się nie zawężało do tego, że się wypożyczało, książki się doradzało, czy się dawało odpowiednie lektury. I tam robiło statystykę, wpisywało się w karty, nie w karty. Bo teraz są komputery, a wtedy wszystko ręcznie, wszystko. Jak ktoś trzymał długo książkę, to się pisało takie monity. Teraz wszystko się robi komputerowo, a wtedy nie. To to też była praca duża, jeżeli była duża frekwencja. Ale ja tam robiłam teatr szkolny, prowadziłam. I ciekawe prelekcje w czytelni, z ciekawymi ludźmi. To też potem powiedzieli, że mam, akcenty komunistyczne stosuję w wychowaniu i wyrzucili mnie, jak już był stan wojenny. Tak się skończyło potem, ta moja sielanka z tym technikum im. Kasprzaka.
    </section>
    <section>
        <time>13969</time>A miałam tam wspaniałe, wspaniały zespół uczniów, wspaniały. Naturalnie, to nie byli wszyscy uczniowie, to byli tylko niektórzy. Miałam taką paczkę. Zrobiliśmy z nimi taki potem ten, taki uniwersytet latający w czasie tego, w czasie stanu wojennego. Znaczy oni to zrobili, nie ja, ja broń Boże się tym nie parałam. Ja tylko robiłam jakieś wystawki, tylko zawsze coś, oni mówili, jak mnie wzięli na dywanik, to powiedzieli, że ja wszystko przesycam sobą. Swoją jakąś teorią, swoimi poglądami. Ale co przesycam, to już nie mówili mi. Ja mówię: "Przecież ja zrobiłam normalnie, przecież wiadomo – wystawka jest poświęcona takim i takim naszym wybitnym noblistom. Albo temu, temu i temu". - "No tak, ale to hasło, ale to to już jest tam z Okudżawy, a to jest tam z tego, a to z Herberta...". Że ja wszystko nasycam to jakimś duchem nieodpowiednim. No, tak było, tak było. Ale miałam wspaniałe... Było to bardzo nieprzyjemne, bo szkoła była bardzo partyjna i bardzo taka świecka, tak że to wszystko tępiono. Było to bardzo nieprzyjemne, ale to było bardzo piękne, wspaniałe, jak teraz wspominam. Chociaż rzewnymi łzami płakałam, jak mnie wyrzucili stamtąd. I jak była studniówka i na tej studniówce... na tę studniówkę trafiłam tutaj już do tego liceum pielęgniarskiego, koło... Już nie było tych szkół powszechnych w tym gmachu. To taki bardzo zasłużony gmach tutaj jest właśnie, gdzie ja byłam potem w szkole. Gdzie była nasza szkoła. A było już liceum... teraz jest liceum im. Józefa Piłsudskiego, a wtedy było liceum pielęgniarskie, zaraz po powstaniu jakiś czas. I właśnie... Coś tu chciałam powiedzieć o tym. Aha, i właśnie tutaj też miałam taki bardzo miły zespół dzieci, bardzo miły zespół te dzieci, moich pomocników w czytelni. Miałam swoich pomocników, całą plejadę.
    </section>
    <section>
        <time>14106</time>A tam, jak już byłam później, jak już potem stąd wyemigrowałam do tego technikum im. Kasprzaka, tam na Woli, a dlatego, że tutaj po prostu się pożarłam z wizytatorem. Bo była wizytacja i oni tutaj potem dali mi, ja chciałam nowe książki, żeby były. Nigdy nie było pieniędzy na nowe książki, tylko ja musiałam po mojej poprzedniczce wszystko poprawiać, co było źle. To była straszna harówa, a potem jeszcze nie dostawałam na nowości, tylko mi dali z innej jakiejś szkoły, która się likwidowała, dali mi różne starocie. I ja całe wakacje przesiedziałam w tym kurzu katalogując to. To była mordercza praca, poza tym straszna, ja się na to nie godziłam. A to przez tego właśnie, no, przez tego wizytatora. Ja poszłam do kuratorium, do pani kurator, i się poskarżyłam. Powiedziałam, że ja nie mogę w takich warunkach pracować, i powiedziałam, że on mnie po prostu tak załatwił okropnie. A moja pani dyrektor, chociaż mnie bardzo lubiła, nie miała tyle siły, żeby stanąć w mojej obronie. Zresztą potem, jak mnie wyrzucili ze szkoły, to też niektórzy chcieli stanąć w mojej obronie, ale ja powiedziałam, żeby nie stawali, bo się narażą. Nic nie będzie – bo tam poszła petycja moich uczniów i tak dalej – a sobie narobią kłopotów. I ludzie się po prostu bali mnie pomóc. Ludzie się bali. Też ludzkie. Po prostu się bali.
    </section>
    <section>
        <time>14199</time>No więc jak poszłam potem do tego właśnie technikum mojego, to też tak pomalutku zaczęłam to jakiś teatr organizować, jakieś prelekcje ciekawe, wszystko. I młodzież tak jakoś bardzo lgnęła. Może nie cała młodzież, ale było tam bardzo dużo młodzieży takiej o profilu, powiedziałabym, nie tylko technicznym, ale to byli humaniści. Bo zawsze się kiedyś mówiło przed wojną, że jak jest inżynier, to jeśli chodzi o humanistykę, to jest do niczego. Bo ani nie czyta, oprócz fachowych książek, ani się nie interesuje kulturą polską. Takie ogólne było mniemanie, jeśli chodzi o tych. No więc w naszej tej szkole to właśnie było bardzo dużo uzdolnionych, takiej młodzieży nastawionej tak właśnie humanistycznie, o takim jakimś zacięciu humanistycznym, oprócz tego, że musieli to wszystko robić co inni. Tak samo jakieś tam prace pisać, prawda, specjalne, i te pracownie zaliczać swoje i tak dalej. I ta gromadka jakoś się przy mnie tak pomalutku zaczęła grupować. Zaczęła się grupować...
    </section>
    <section>
        <time>14266</time>A ja już byłam tak po śmierci mojego męża chyba. To też taki bardzo niedobry dla mnie czas. Ale w moim życiu zawsze tak było dotychczas, że jak Pan Bóg mi zamykał drzwi, to otwierał okno. Zawsze. I wtedy właśnie takie miałam kłopoty z moim dzieckiem też jednym, duże. Jednym słowem takim, powinnam być w dołku, powinna być w dołku. I wtedy właśnie mi się przytrafiła taka przygoda z moim technikum, gdzie spotkałam wspaniałą młodzież. Nie całą naturalnie. Wspaniałą młodzież. I oni zaczęli się grupować koło mnie jakoś na tych różnych ciekawych prelekcjach, i tak dalej. I potem oni sobie po cichu, już to były lata osiemdziesiąte... Osiemdziesiąte nie, siedemdziesiąte chyba, siedemdziesiąte. Zaczęło się tak u nas też robić, tak w szkole, różnie. Ta młodzież tak jakby zaczynała pewne rzeczy pojmować. Do pewnych rzeczy dojrzewać. Przychodzę kiedyś do mojej szkoły, wchodzę... Jeździłam tutaj z Pragi. Ta szkoła to jest taki ogromny budynek przy którym jest w tej chwili i wtedy był przystanek autobusowy, autobusowy nie tramwajowy, prawie naprzeciwko Teatru na Woli. Prawie naprzeciwko. Wtedy to była ta ulica imienia Marcina Kasprzaka. Teraz jest Solidarności, pewnie tak, bo to zmienili. I tam właśnie ten budynek z takim pięknym dziedzińcem szkolnym w środku, gdzie kwitły bzy. Wspaniały był, wysadzony cały krzakami, gdzie można było na ławeczkach posiedzieć, powkuwać lekcje, porozmawiać towarzysko.
    </section>
    <section>
        <time>14371</time>Ale ja już trafiłam na innego dyrektora. Bo pierwszym dyrektorem był pan Stanisław Nasiadko, który był takim samoukiem, wspaniałym człowiekiem, bardzo wykształconym, ale samoukiem dosłownie, który był partyjny. Bo nie mógł być inny. I później mówił mi, jak żeśmy weszli w bardzo dobry kontakt, on już nie był wtedy dyrektorem, ale jak żeśmy sobie intymnie porozmawiali, to się okazało, że on musiał być tym partyjnym, bo inaczej nie daliby mu jego tego dziecka. To było dziecko jego życia, ta szkoła. I ta szkoła miała, nasza szkoła miała bardzo dobry poziom i większość młodzieży zdawała na studia. Dostawała się na studia. Więc pan Nasiadko to jest dla mnie takim w dalszym ciągu autorytetem, chociaż ja nie byłam nigdy, on nigdy nie był moim szefem. Ale mówił, że on bardzo żałuje, że nie może być moim szefem, a ja też mówiłam: "Ja bardzo żałuję, że pan, panie Stanisławie, nie może być moim szefem". Bo już wtedy on był na emeryturze, był starszy człowiek bardziej, i tak dalej. Przychodził czasem, czasem tam coś, on przychodził pisma przeglądać. Już nie pracował w ogóle, już był na emeryturze dużo lat, już był w bardzo poważnym wieku takim.
    </section>
    <section>
        <time>14440</time>Przychodził czasem do mnie, i właśnie to on mi powiedział pierwszy o tym portrecie Mickiewicza. Bo w mojej czytelni oprócz portretów kilku pisarzy, prawda, sławnych jakichś takich, wybitnych, to był portret Mickiewicza. Ale taki, powiedziałabym, malarsko to on może był mało udany. Ale był za to największy. Był ogromny, na naczelnym miejscu powieszony. Okazało się, mnie powiedzieli uczniowie, też mi mówili, że to jakaś ciocia czy mama któregoś z naszych absolwentów podarowała szkole. I ponieważ nie bardzo wiedzieli, co z nim zrobić, bo nie pasował do innych wystrojów na korytarzu, czy tam na tych korytarzach naszych. Bo to ogromny gmach i bardzo... Było trzy piętra. I pracowni ile, klas ile. A, B, C, D. To w ogóle można było się zgubić. Ja na początku to ja się gubiłam w ogóle. Były dwie klatki schodowe. Można było zabłądzić kompletnie. No potem to ja już wszystko wiedziałam i znałam, biegałam ciągle po tych schodach. Ale na początku się można było naprawdę zgubić. I ta ciocia tam, czy ktoś, podarowała, i oni zdecydowali, że takie miejsce to tylko w czytelni. A czytelnia była w podziemiu. I mówię, że ja nie mogę wyjść z podziemia. Potem byłam w "Karcie" na Odolańskiej też w podziemiu. I ciągle, i teraz jestem w podziemiu. No proszę, no. No i teraz jestem też w podziemiu. Podziemie widocznie jest mi pisane.
    </section>
    <section>
        <time>14525</time>No i wtedy właśnie byłam w tej bibliotece, w której okienka wychodziły już na... To była taka piwnica dość niska, że okna tej tej – okna u nas były dość wysoko – ale okna wychodziły już nad poziom ziemi. Tam był zaraz ogródek i zaraz była ta... Bardzo niemiłe miejsce było, bo zaraz były te, już tereny szpitala na Woli i była ta... Jak to się nazywa? Tam gdzie przechowują zmarłych. Jak to się nazywa, co? <span style="font-weight:bold">Kostnica?</span> Kostnica, tak. Tak, że to było, ale myśmy tego nie widzieli, bo tam były krzaczki, zarośnięte, tego.
    </section>
    <section>
        <time>14564</time>A w ogóle ten pierwszy dyrektor nasz, profesor Nasiadko, to on mówił, że jego żona go nie zostawiła i z nim się nie rozwiodła, to jest cud boski. Bo mówi, jego prawie nie było w domu. On się tak poświęcał tej szkole. Ale on wprowadził taki rygor. To jeszcze mi opowiadały takie stare woźne potem, mówiły mi. Opowiadały o tym panu Nasiadko, dyrektorze Nasiadko. Mówi: "To był dyrektor!" - mówi. Mówi... Jak one powiedziały? Że to był alfons i omega. Alfons i omega. Po całej szkole szło to „alfons i omega”. Jedna z nich powiedziała: alfons i omega. Co powiedział, tak miało być. I ci nasi woźni, którzy tam pilnowali wejścia, czy coś, to w ogóle gdyby zobaczył któregoś, że jest podpity, czy coś, od razu wyrzucony z pracy. On dbał, on przychodził, żeby nie rozkradali węgla, żeby było węgla na opał, żeby uczniowie mieli ciepło w zimie. To był prawdziwy gospodarz szkoły. I on zasadził wszystkie te bzy, które potem jak już ja byłam, pracowałam, to już były ogromnymi drzewami, pięknie kwitnącymi. Pod tym ławeczki były.
    </section>
    <section>
        <time>14635</time>I on mi powiedział historię tego obrazu. Bo ja myślałam sobie: ja bym chętnie też wzięła i gdzieś go szurnęła, tego Mickiewicza, bo jakoś taki był nieciekawy i tego. A to był taki duży obraz Mickiewicza, dość znanego malarza – bo to była kopia naturalnie – dość znanego malarza, gdzie on jest w takim surducie i na pewno państwo też w swoim życiu widzieli to zdjęcie, bo to bardzo popularne jest. On jest w takim surducie tutaj pod szyję tak, tutaj z tym, i kołnierzyk był taki. On jest już w sile wieku mężczyzna, lat czterdzieści parę chyba, czy coś. Włosy takie długie. I on tak patrzy w górę. Ja sobie myślę: dlaczego on patrzy w górę? A tam w górze te, chmurno. Chmury, zachmurzone niebo... Co on tak wypatruje tam tego? Bez sensu, żeby taki obraz. I dopiero pan Nasiadko mi kiedyś powiedział. Mówi: "Pani Halinko, ja się pani do czegoś przyznam, bo mnie jest bardzo przykro. Ale mogę pani powiedzieć". I mówi: "Wie pani co, ja byłem taki przecież, no i musiałem być w tej partii, prawda, żeby to jakoś mi uchodziło. I dlatego mnie trzymali tyle lat".
    </section>
    <section>
        <time>14709</time>Mówi: "Wie pani co, ja się bałem. Miała być wizytacja w szkole. Pani wie, jakie wtedy wizytacje ostre były pod tym względem politycznym? Bardzo. Przecież na tym obrazie to u góry jest Matka Boska Nowogródzka, która przywróciła wzrok Mickiewiczowi, jak był małym chłopcem. Mama go tam zawiozła. On przecież pisze: co w Ostrej świecisz Bramie...". No. Więc to była Nowogródzka Matka Boska, z tego kościoła w Nowogródku. I on tam patrzy, bo Matka Boska ukazuje mu się, jest słońce, chmurki przeszły i ukazuje mu się ta Matka Boska. I on patrzy na nią. Mówi: "A ja się tak przestraszyłem, że będzie ta, co tu zrobić? Przecież oni za taki obraz... No, mogłem go gdzieś schować. Ale jak znajdą, i co? To – mówi – kazałem szybko zamalować. I ten obraz został zamalowany. I dlatego tak wyszło głupio. Wie pani, mi jest naprawdę w tej chwili głupio. Ale musi pani mnie zrozumieć, że miałem dużo obaw, a to było moje ukochane dzieło mego życia". Też taka historia ciekawa, prawda?
    </section>
    <section>
        <time>14777</time>To potem ja mówiłam niektórym moim zaufanym chłopcom. Bo oni też nie wiedzieli, też nieraz się pytali, czy coś. To mówiłam im, opowiadałam im to, ale już miałam takich zaufanych. Bo potem miałam coraz więcej takich zaufanych. I potem oni kiedyś do mnie przyszli i powiedzieli... Jeszcze miałam takiego kolegę, który prowadził orkiestrę szkolną. Ponieważ ja urządzałam ciągle jakieś spektakle, czy coś, to on mi był bardzo potrzebny. Mieliśmy w sali gimnastycznej piękną scenę, piękną. No to on był mi potrzebny. No i taki facet w porządku, jak to się mówi. I tak od słowa do słowa... Nie mówiliśmy sobie, jakich jesteśmy poglądów, nie, ale tak można było wyczuć pewne rzeczy. No więc, więc wtedy kiedyś właśnie ci chłopcy przyszli do mnie, i przyszedł do mnie ten, przewodniczący samorządu naszego, taki Robert Janowski, Robercik. Takie włoski tu kręcone, te oczki takie anielskie. Podniósł na mnie wzrok i mówi: "Pani profesor... - bo wtedy się mówiło do mnie profesor, chociaż żadnym profesorem nie byłam, wtedy do wszystkich nauczycieli tak mówili. - Pani profesor, my byśmy bardzo chcieli panią zaprosić". - "A na co zaprosić?". - "Wie pani, u nas jest szkoła też ta, na tym samym terenie przecież, zasadnicza". Bo tam jak były trzy piętra, to potem po południu była zasadnicza. A jeszcze w jakieś dni była dla pracujących, technikum dla pracujących. Czy liceum dla pracujących było. A ja byłam dzienna szkoła.
    </section>
    <section>
        <time>14878</time>Mówi: "Ta świetlica, która u nas jest, wie pani, to tam jak nie ma tych zajęć, oni nie mają, czy coś, to my tam sobie chcemy urządzić takie spotkanie. No, niech pani do nas przyjdzie, zapraszamy panią. I panią Ewę". Z panią Ewą do dziś jestem zaprzyjaźniona. Tyle lat minęło, a my się ciągle spotykamy co jakiś czas, dzwonimy do siebie. To była młoda nauczycielka, inżynier od zajęć radiowych chyba czy jakichś innych. Po studiach naturalnie, inżynier. I ona była i potem wróciła, ona była kiedyś uczennicą tej szkoły. I wróciła jako nauczyciel. U nas było trzy takie osoby, które wróciły potem do swojej szkoły uczyć. No i ta Ewunia też była. To potem cała szkoła zazdrościła nam naszej komitywy, mojej z Ewą. Myśmy wyczyniały różne cuda, bo ja byłam szarą eminencją, i co ona robiła tam z tą młodzieżą jako przewodnicząca zajmująca się... Bo przewodniczącym był najpierw Robert, potem ktoś inny, a ona była taką, no nauczycielem, który się zajmuje samorządem. Prowadzi samorząd szkolny, tak bym powiedziała. Prowadzi. No to wszyscy nam zazdrościli i jakie były intrygi, żeby nas rozbić, naszą jedność. Nie udało się. No. A ona też mniej więcej wiedziała, co ja robię. No i potem oni właśnie zaprosili. Zaprosili. I powiedzieli: "Panią Ewę zaprosiliśmy, panią, i pana tego...". Właśnie naszego gitarzystę, tego naszego co prowadził zespół. Widocznie mieli do niego zaufanie po prostu. Tylko nas troje. No to ja muszę państwu powiedzieć, że ja byłam, naprawdę poczułam się wyróżniona. Ja po prostu byłam dumna. Myślę sobie: no takie zaufanie?
    </section>
    <section>
        <time>14996</time>A bo jeszcze przedtem był taki moment, że kiedyś przyjechałam do szkoły, i wchodząc na ten ganek, gdzie są te schody do dzisiaj, gdzie są te ściany tej szkoły, teraz bardzo ładnie odnowionej. I potem też było odnowione, bo napisali węglem, ktoś z uczniów: żądamy szkoły o ludzkim obliczu. Węglem, ogromny napis. Raniutko zrobili, przed przyjściem wszystkich pewnie. No i potem szybko zostało to zamalowane, wodą, mydłem, ale to ciągle przebijało. Ciągle przebijało. Już nie bardzo było można odczytać napisu, ale było widać, że to jest zamazany napis. Wiele lat, ja już skończyłam tą szkołę, poszłam na emeryturę, i jeszcze to było. A potem jak już zrobili następny remont, to teraz już nie ma śladu. Ale przez bardzo długi czas był ślad.
    </section>
    <section>
        <time>15045</time>No i właśnie po tym wszystkim ja się czułam taka zaszczycona. Nawet pojechałam do domu na obiad wyjątkowo, bo to było późno, oni mieli późno to zrobić. No i przyjechałam... A już wtedy prowadziłam takie te zajęcia szkolne, nazywaliśmy się, teatr się nazywał Banialuka. Banialuka. Nie wiem dlaczego, już nie pamiętam. Sami wybrali. To był taki szkolny teatrzyk, taki kabaretowy trochę, coś takiego. Polityczny nie, broń Boże. Kabaretowy taki. Banialuka. Jak to, dlaczegośmy, że oni uważali, że oni są, że to jest niczym niezastąpiony, a sami aktorzy genialni... Coś tam jakieś były takie odezwy zapraszające inną młodzież. Tam było coś napisane, coś takiego właśnie, że, coś takiego oni tam wymyślili coś ciekawego. Właśnie, że jacyś genialni aktorzy zapraszają. Ja już nie pamiętam, to całe historie były z tym teatrem. No i myśmy rzeczywiście takie te różne przedstawienia i jeszcze jakieś uroczystości szkolne, takie jak były takie, to myśmy też czasami dawaliśmy swój jakiś wkład w te uroczystości szkolne.
    </section>
    <section>
        <time>15120</time>No i wtedy ja przyszłam, patrzę, okna zaciemnione tej naszej świetlicy. Na ławkach siedzą chłopaki, przeważnie te najstarsze, rocznik maturalny przeważnie, ale nie tylko. Głównie rocznik maturalny. Nie jest ich dużo, nie, to była taka gromadka wtedy. Pierwszy raz jak byłam, to było chyba... Nie wiem, piętnaście osób najwyżej. Zajadają jakieś pestki, albo coś innego, zaraz mnie częstują tym. Ja sobie siadam z nimi na tej ławce, potem przychodzi Ewa. Potem przyszedł pan, ten nasz pan Waldek, który miał tą orkiestrę, czy coś. A tutaj taka dziwna sceneria. Jakieś gazety, pomięte gazety. Tak, pomięte gazety. Zmięte, wrzucone. Taki śmietnik jakby. A to miało symbolizować...
    </section>
    <section>
        <time>15175</time>Bo ten Adaś, mój ukochany uczeń, który zginął potem w wypadku i którego zdjęcie tutaj do dzisiaj jest na mojej biblioteczce, chwała naszej szkoły i chluba, ten primus inter pares. Zawsze co roku był wybierany najlepszy uczeń z wszystkich klas. Primus inter pares, taką piękną szarfę dostawał, ów taki, prawda, ozdobiony tą szarfą. I właśnie to jest primus inter pares też między innymi, chluba naszej szkoły. Do dzisiaj na jego grobie, jak są Zaduszki, to szkoła swoje chorągiewki przynosi tam i zapalają światełka. Koledzy tam któregoś pokolenia już, czy coś. No więc Adaś wówczas był podporą mojego teatru, Banialuki. I on chodził, oprócz tego, że do mnie po szkole na te zajęcia, to jeszcze miał zajęcia z Machulskimi w teatrze na Ochocie. Machulscy, ci starzy, prowadzili takie warsztaty teatralne dla uzdolnionej młodzieży. No więc można sobie wyobrazić, że to był chłopak naprawdę uzdolniony. Do tańca i do różańca, jak to się mówi.
    </section>
    <section>
        <time>15241</time>A potem się okazało, że on przemycał jakieś pisemko. Ja dopiero potem się dowiedziałam, jakieś pisemko takie. Mam jakiś jeszcze jeden egzemplarz tego pisemka, bo dostałam w prezencie. Jakieś pisemko, to było takie konspiracyjne, młodzieży, która się grupowała. To byli chyba ci... Nie republikańska młodzież... Ich przywódcą duchowym był... Nie Piłsudski, tylko Dmowski. Ale to nie szkodzi, to nic mnie nie przeszkadzało w ogóle. I oni takie pisemko jakieś tam wydawali na powielaczu, na powielaczu. No więc Adaś to było oczko moje w głowie, jak to się mówi, w mojej głowie oczko. I widzę, Adaś jest zaproszony też. Tam jacyś inni, młodsi, młodsi, a reszta to są przeważnie maturzyści i taka sceneria przypominająca...
    </section>
    <section>
        <time>15294</time>Ja już teraz wiem dlaczego, bo teraz już wiem, a wtedy nie znałam tak dobrze Herberta, teraz znam lepiej dużo, chociaż nie jestem polonistką. To był taki śmietnik historii. To co się mówiło, że na śmietniku historii wylądowali niektórzy. To miało symbolizować śmietnik, po prostu śmietnik. Taki nieporządek, takie porozrzucane płachty tego papieru, pomięte, tego. Na tym było jakieś krzesło i na tym Adaś zaprezentował się. Dlatego tak mnie zapraszał czule, że chciał, żebym ja go podziwiała. I Adaś recytował bardzo pięknie „Pana Cogito”. I między innymi też ten fragment, gdzie się mówi tam o tym, że ocalałeś idąc na rzeź. Zaraz, jak to jest? Coś... Nie masz wyboru... Czy: nie masz czasu, musisz dać świadectwo prawdzie. Jest taki cytat, bardzo znany, z tego, to już w tej chwili jest bardzo znany, prawda? Zaraz sobie przypomnę może dokładnie, dokładniej to. "Masz mało czasu, masz mało czasu, musisz dać świadectwo prawdzie". Dlatego ja się tak śpieszę, że jeszcze coś mogę dać, jakieś świadectwo prawdzie. No to takie piękne wskazanie było.
    </section>
    <section>
        <time>15379</time>No i zabłysnął, pięknie to powiedział, rzeczywiście. Potem chłopcy śpiewali ballady tego takiego barda, Kacz... Kaczmarskiego. Jacka Kaczmarskiego ballady takie o tych młodych wilkach i tak dalej. Słuchajcie, i ja... W pewnym momencie uchylają się drzwi i pokazuje się twarz naszej rusycystki, pani, koleżanki, którą ja bardzo lubiłam, bo to bardzo światła kobieta była. I z innych powodów ją lubiłam. Ale ona była dla nas zagadką. Wszyscy mówili, że to jest oko i ucho dyrektora. Ona była taka niepewna, nie wiadomo było co. W swoim fachu była bardzo dobra i tak dalej. Otwierają się drzwi i raptem ona o tej godzinie zagląda i mówi: "A czy ja bym mogła tutaj się do was przytulić?". No wszyscy mówią: proszę bardzo. Przychodzi, siada koło mnie, siedzi, siedzi tak chwilę i mówi: "No, młode wilki, młode wilki". Bo to cały czas idą te ballady Kaczmarskiego. Później mówi: "Ale muszę już iść, bo zostałam dłużej, żeby popracować tam...". Nie pamiętam, w pokoju nauczycielskim, czy... - "Idę już, idę". I wyszła. A my mówimy, blady strach na nas padł. No doniesie, jak nic doniesie do dyrektora. I nie doniosła. Nie doniosła. Do dzisiaj mam z nią kontakt i nie wiem, jak to było, nie doniosła.
    </section>
    <section>
        <time>15468</time>A myśmy się naprawdę przestraszyli, tym bardziej chłopcy. I potem jak kiedyś przyszedł do mnie właśnie ten nasz przewodniczący samorządu, ten sam Robercik, i powiedział: "Pani profesor, to my teraz zapraszamy panią na prelekcję, na Karolkową, do kościoła. Najpierw będzie msza za naszych kolegów i za naszych profesorów, za tych niewierzących różnych. Będzie msza, a potem będzie prelekcja. Niech pani koniecznie przyjdzie". I potem już chodziłam z nimi. A ja powiedziałam: "Robercik, słuchaj, a co wy tak z takiej grubej...". A nie, to już powiedziałam po jakimś czasie, jak chodziłam do nich tam. Bo byłam tam, owszem, byłam. Byłam tam kilka razy na Karolkowej, z tym, że najpierw była msza, a później... A później była komunia święta, wszyscy tam przystępowali do komunii i bardzo pięknie było z tymi chłopakami. Bardzo fajnie. A później szliśmy do tych salek katechetycznych, i tam oni sobie zaprosili gościa.
    </section>
    <section>
        <time>15530</time>I tymi gośćmi, nie bardzo powiem, bo już nie bardzo pamiętam kto, ale byli tak: pan Wielowieyski, kolega pana Sebachowskiego, to z KIK-u znowu znałam. Z KiK-u, z tego Klubu Inteligencji Katolickiej. Który też kiedyś był taki, że tam się chodziło specjalnie, a tam przychodzili tacy panowie w jakichś płaszczykach, a pod płaszczykiem wystawał mu ten, broń mu wystawała. Bo przychodzili na przeszpiegi do KIK-u. No więc najpierw był pan Wielowieyski, potem był taki pan, który wtedy prowadził... Był wtedy taki ruch w czasie stanu wojennego, był taki ruch Światło i Pokój, Pokój i coś tam, nie wiem. I takie znane było wtedy nazwisko. Ja nie mam już po prostu pamięci do nazwisk. Taki znany był, to też był ten zaproszony na następną prelekcję. Potem była prelekcja z panem tym, który czasem jeszcze w telewizji jest, to był z tego, Partii Pracy. Którego zaprasza Karta na wszystkie uroczystości, bo jest zaprzyjaźniona z nim bardzo. Nie Sabat, tylko... No taki starszy mężczyzna niedużego wzrostu. Też nie pamiętam w tej chwili, przewodniczący Partii Pracy. Karta, Karta go doskonale pamięta i on bardzo często w Karcie na tych uroczystościach bywał. Na naszym opłatku był. Nie pamiętam. Tak, no nic, wszystko jedno. To były takie osoby wtedy.
    </section>
    <section>
        <time>15615</time>A ja kiedyś jak zobaczyłam tego Robercika, on przyszedł do mnie, ja mówię: "Robercik, zlituj się. Wyście zaczęli z grubej rury. Przecież ja to ja, mnie wyrzucą, ale was nie dopuszczą do matury, jak nic. Czy naprawdę musicie to robić? Ja wam mogę naraić koleżankę, która jest lekarzem, który wam powie dużo ciekawych rzeczy o narkotykach". Coś tam jeszcze, mówię. - "Ale wy to z grubej rury. Będzie, jak to się mówi, w tamtym języku uczniowskim, draka. Skończy się źle". A on podniósł na mnie te oczy obłędnie takie patrzące, anielskie, i powiedział... Już teraz pewnie nie ma anielskich, bo już też pewnie pan z brzuszkiem jest i ma rodzinę, i powiedział: "Pani profesor...". Ja mówię: "Czy wy musicie?". - "Proszę pani, ale my musimy, my musimy. Ale będzie pani przychodzić?" - "Będę". No. A później, jak już mnie wyrzucili ze szkoły, to oni mi przynieśli bukiet, którego w życiu nie dostałam nigdy. Bukiet był z czterdziestu iluś róż chyba, był ogromny. Pisali petycje, ale nic nie wyszło.
    </section>
    <section>
        <time>15690</time>Nawet pani, która była bardzo partyjna, która bardzo kochała młodzież, była świetną polonistką, ja ją bardzo za to szanowałam, i ona była partyjna. To z jej klasy wyszło trzech tych, do seminarium poszło. Duchownych. Jak potem się spotykali z nią, to mówili: "Ale bo pani Roma to była taka wychowawczyni, że z nią zawsze można było porozmawiać o wszystkim". A my mówiliśmy: "Romka, tobie bardzo do twarzy jest w tych sutannach. Bo oni chodzili w sutannach już". Mówili: "Romka, w czerni ci bardzo dobrze". Biedna pani Roma nie żyje, na raka piersi umarła. Świetna polonistka była. Ponieważ ona kochała młodzież, a ja tak samo, więc na tym polu się zgadzaliśmy dokładnie. Że dla nas była najważniejsza młodzież. Jak przychodził profesor po jakąś książkę, a ja miałam dać chłopakowi, którą obiecałam, bo miał do pracy tej swojej ostatniej takiej, dyplomowej, to ja dawałam chłopcu. Tak że ona też, u niej na pierwszym planie była młodzież. I dlatego ona się dowiedziała o tym, a była wtedy zastępcą dyrektora.
    </section>
    <section>
        <time>15756</time>Już to nie był nasz dyrektor ten... Ani pan Nasiadko, którego ja w ogóle nie znałam wtedy jeszcze, ani drugi pan dyrektor, który był z awansu społecznego, który sam może mało umiał. Który lubił popijać i skończył bardzo smutno, bo na marskość wątroby, ale który miał wielkie uznanie dla ludzi nauki, dla książki, dla bibliotekarzy, dla nauczycieli. Szanował nas. Wypożyczał swoją salę na różne takie imprezy, takie jakieś poważne, państwowe nawet, kilka razy. Bo myśmy mieli piękną salę. I jak on zmarł, to ja powiedziałam.... Miało to być takie partyjne pożegnanie na cmentarzu wojskowym, tutaj przy tym ogólnym domu takim, co jest takie krematorium tam, i ten... Ale rodzina jego zrobiła mu pogrzeb w małym kościółku za cmentarzem wojskowym. I ja powiedziałam, że ja przyjdę na mszę. I byłam na mszy, i wiem, gdzie jest jego grób. Bo chciałam mu oddać sprawiedliwość, że on dbał o nas, dbał o nauczycieli. Jak tylko mógł dla nauczycieli coś zrobić czy w sprawie mieszkania, czy w sprawie czegoś innego, to pomagał. Bardzo.
    </section>
    <section>
        <time>15828</time>A następny był śliczny chłopak, czyli mężczyzna. Wykształcony bardzo, po politechnice. Już nie będę mówić nazwiska teraz, nie będę. Tak, to był następny, to trzeci którego ja pamiętam. To był ach, w ogóle, dżentelmen, w ogóle nadzwyczajny, czarujący mężczyzna. No też wiele naszych koleżanek nauczycielek to się podkochiwało w nim. No, ale on właśnie się okazał tym, który mnie wyrzucił. Był takim katolikiem bardzo, bardzo. W takiej szkole, w której były w ogóle takie świeckie zwyczaje i było tyle partyjnych, to on się jakoś uchował. Chodził na wszystkie, jak chodziłam na rekolekcje, to na rekolekcje dla nauczycieli chodził mój dyrektor. I potem się okazał taki dwulicowy. No, nie było to całkiem tak. Jest to wytłumaczalne w pewien sposób, ale ponieważ to taka w tej chwili rozmowa bardzo publiczna, to nie mogę ujawniać tego. Ale był powód, dla którego on się po prostu zmienił bardzo. Był powód. Ale w dalszym ciągu niby, prawda, jechał na tym, że bezpartyjny i tak dalej. Ale potem się okazało właśnie, że to on się bał. Jak się zrobił stan wojenny, to on się bał, że ta Cieszkowska właśnie wszystko nasyca swoim jakimś tym, tym. Że to akcenty te. A oni dostali takiego kuratora, nie kuratora, w niektórych szkołach był taki przydzielony, jak był ten. W niektórych instytucjach byli tacy wojskowi. Myśmy też takiego dostaliśmy jakiś czas. On się po prostu bał o swoją posadę. Bał się o posadę. I mówił: "Ja nie mogę pani trzymać, pani musi zrozumieć mnie też".
    </section>
    <section>
        <time>15946</time>I zwolnili mnie nie w tym czasie, nie w tym trybie takim normalnym. Tryb normalny nauczycielski to jest w marcu. W marcu są zmiany na następny rok i się już szykuje na następny rok zespół. Jedni odchodzą z jakichś powodów, drudzy zmieniają pracę, a jeszcze inni tam to, a inni przychodzą. To wtedy mnie jeszcze oni zatrudnili i w perfidny sposób mnie zwolnili w październiku, gdzie ja nie mogłam już absolutnie dostać zatrudnienia. Ale przedtem to jeszcze miałam z moją szkołą dobrze, bo ja potem byłam na emeryturze, to jeszcze miałam... Przecież oni mnie jakoś tam cenili i miałam tam a to na pół etatu, a to tego. Ileś tam etatu zawsze mi, to zawsze miałam w swojej starej szkole. Jeszcze poszłam na emeryturę w sześćdziesią... W siedemdziesiątym chyba roku którymś tam, to miałam chyba trzydzieści lat pracy, czy coś. Czy dwadzieścia pięć, już nie wiem. A potem jeszcze przez ileś lat tam pracowałam, jeszcze przez ileś lat. To potem, co miałam tych chłopaków, to właśnie już było też na emeryturze, co właśnie był stan wojenny. To oni organizowali, a ja tylko przychodziłam tam. Muszę powiedzieć, że ja naprawdę byłam dumna. Myślę sobie: ho ho, ale mam zaufanie. No i Ewa też.
    </section>
    <section>
        <time>16028</time>Ale właśnie to byli tacy chłopcy, którzy na przykład potrafili, tak byli z nami zżyci, że potrafili... No kto ze swoim belfrem będzie chciał spędzać w czasie wakacji czas? Każdy mówi: żegnaj szkoło! Do widzenia. Bardzo jesteś miła, ale chętnie cię zmienię teraz na wakacyjny okres i dopiero tam kiedyś we wrześniu o tobie pomyślę. A oni się z nami umawiali na lody, do kawiarenki jakiejś, no. Znaczy ze mną i z Ewą głównie. No bo myśmy najbardziej tam z nimi były. No więc wychodzi... Mało, na wycieczki. Kiedyś pamiętam byliśmy gdzieś w Warce pod Warszawą. Nie w Warce, w jakimś innym miejscu, nie pamiętam, gdzieś pod Warszawą, niedaleko. Jakieś takie pikniki na trawie. Rozściełałyśmy koce, wszyscy z takimi małymi plecaczkami. Nie było nas dużo, taka gromadka. No ale przecież to było bardzo miłe, prawda, że oni chcą w ogóle tego.
    </section>
    <section>
        <time>16081</time>No, kiedyś zrobili, kiedyś zrobili mi wielki taki... No, nie to, że przykrość, ale... Znaczy, mnie i Ewie. No bo ja ich tam wdrażałam do tego teatru i najpierw to były takie wychowawcze sprawy, jak się należy zachowywać w teatrze. Bo myśmy zaczęli, oprócz tego, że mieliśmy stworzyć szkolny teatr, to mieliśmy jeszcze taki klub teatralny i chodziliśmy... Ja miałam znajomych wtedy mnóstwo jeszcze, zaprzyjaźnionych i jedna z koleżanek była tutaj kierownikiem artystycznym Teatru Powszechnego, u Hübnera. Druga znajoma to była kasjerka, żona mojego kolegi ze szkoły, kolegi od wuefu. Była kasjerką wiele lat w Teatrze Wielkim. No myśmy mieli wszędzie możliwości wejściówek, a już w niektórych zaprzyjaźnionych teatrach to miałam po prostu, mogłam chodzić na próby generalne. To były kapitalne rzeczy, bo już oni grają w strojach, już jest prasa. No kapitalne są te próby generalne. Myśmy chodzili na próby generalne, myśmy mieli w ogóle kapitalnie. Albo jakieś dobre wejściówki. Więc właśnie z tą Zosią moją, która była ze mną w powstaniu warszawskim cały czas, moja Zosia, ona była kierownikiem artystycznym i ona nam dawała wejściówki.
    </section>
    <section>
        <time>16156</time>I wtedy poszliśmy do Teatru Powszechnego jako klub ten właśnie nasz teatralny, taka grupka nas poszła. No, te moje chłopaki też, ja z Ewą. No i dostaliśmy wejściówkę, no to poszliśmy sobie na pierwsze piętro. Tam jest wszystko wyłożone tym chodnikiem, prawda, i są takie schody na górę, i te coraz wyższe tam są te, foteliki, idzie tak pod górę wszystko. A tutaj jest ten koniec, znaczy, jest już ta rampa, czy jak. Na takiej szerokości, duże takie. Jak chodzicie do teatru, to wiecie jak to wygląda, jak już jest koniec, prawda, balkonu, jak to wygląda. Tam też tak było. No więc usiedliśmy sobie na tych schodkach, bo na wyższych schodkach można było coś niecoś zobaczyć. Ale któryś z naszych chłopców, taki Arek, też już jest ojciec rodziny, dawno po studiach, już też pewnie bardzo poważny pan. Wysoki, bardzo długonogi, i jemu byłoby wygodniej usiąść na tym. On usiadł na tym blacie półgębkiem. I myśmy nie zauważyli, że w trakcie spektaklu on nóżki zsunął na zewnątrz. Jak zobaczyli to aktorzy i publiczność, to się zrobił wielki szum. Przyleciały te wszystkie tam te panie, co pilnują: "Gdzie tu jest ktoś, kto odpowiada za chłopców? Jak to się stało, że tak się stało?". No i była... Oni co prawda grali dalej, nie przestali grać, ale był straszny monit i nam było, przyznam się szczerze, bardzo, bardzo łyso. Oni tak tłumaczyli potem, Arek się tak tłumaczył, że on nie myślał, że to coś złego będzie. On sobie nie wyobrażał, on za małą wyobraźnię ma. No mówił, jak wygodnie, to on te nóżki przestawił tam, te długie nogi zwisały tam nad publicznością na parterze. Tak, że miałam z nimi też czasami takie, no były czasami takie różne wpadki śmieszne i kłopoty. Ale na ogół tośmy byli bardzo zżyci i bardzo solidarni ze sobą, i bardzo lojalni.
    </section>
    <section>
        <time>16285</time>No i potem, jak już nie pracowałam, bo mnie wyrzucili, nie było innej rady, to się spotykaliśmy tutaj na Równej na opłatku, na jajeczku wielkanocnym. Od czasu do czasu, cała gromadka, piętnaście – szesnaście osób, dziewczynki też. Tam były dwie, czy trzy dziewczynki, bardzo dzielne. Bo taka dziewczynka musiała być bardzo dzielna, jak ona miała całą klasę chłopaków, a ich było dwie. To jest bardzo trudna sytuacja, bo trzeba umieć się tak postawić, żeby nie zakpili, żeby nie tego. I trzeba było ambitnym być, żeby być w dobrej formie, i tak dalej, żeby się dobrze uczyć. Tak, że dziewczyny nie miały łatwo. Tak, że miałam takie dziewczynki też w tym zespole, tylko mało było tych dziewczyn, mało. Więcej chłopców było. No, i wtedy przychodzili tutaj do mnie. Mam takie zdjęcia wspaniałe. I te wszystkie zdjęcia, które robione były w czytelni jeszcze przedtem, i te, które potem oni robili jak przychodzili do mnie przez parę lat dobrych jeszcze, to to nazwałam moje dzieci. W takiej dużej kopercie były.
    </section>
    <section>
        <time>16349</time>I moje dzieci rodzone, które widziały, że ta matka siedzi nie wiem, do której godziny, chociaż może być już w domu, a siedzi w szkole na jakichś próbach, czy coś, a one biedaki są co prawda po obiedzie w szkole, ale muszą sobie robić jakieś kisiele, czy inne kaszki, bo nie wytrzymają do obiadokolacji. Która będzie, będzie, tylko później. No, to były zazdrosne, że: "Jak mamo mogłaś tak napisać, „Moje dzieci”? To my jesteśmy twoje dzieci. To my jesteśmy twoje dzieci". No i musiałam teraz na tej kopercie później napisać „Moje dzieci szkolne”. Na to się zgodziły.
    </section>
    <section>
        <time>16387</time>I tak to trwało, dopóki nasz Adaś nie zginął tragicznie. Adaś był na czwartym roku prawa, pisał już w tym piśmie „Prawo i...”. Jest takie pismo takie prawnicze w tej chwili, prawo i coś tam, nie pamiętam. Jest takie... Prawnicy wydają swoje pismo, to w tym piśmie już pisał. On był specjalistą, miał być od prawa bankowego, czy coś. No, przewidywał, że na przyszłość to będzie miał jakąś przyszłość w ogóle swoją, prawda. No i zginął na czwartym roku studiów. Miał wakacje i chciał jechać na jakąś wycieczkę ze studentami, za granicę. To był jedynak u rodziców i rodzice się bali, że on tak pojedzie. - "Jedź lepiej do swoich kuzynek do Pelplina, dawno tam nie byłeś". Bo on jeszcze miał wakacje, to był wrzesień, i on jeszcze mógł gdzieś pojechać. No, pojechał do Pelplina, jechał pociągiem z Gdańska, bo tam nie ma dojazdu, trzeba do Gdańska, a potem pociągiem osobowym się jedzie. I tym osobowym pociągiem, to była niedziela, nikogo prawie nie było, puste wagony. I wyrzucili go jacyś ludzie z tego, wyrzucili go na zakręcie. Z pociągu go wyrzucili.
    </section>
    <section>
        <time>16456</time>Wtedy były takie różne historie, nawet w telewizji mówiono, że młodzież bardzo często, właśnie tam były jakieś napady. Na jakiejś studniówce kogoś tam gdzieś wyrzucili przez okno, coś tam jakieś takie były, jakieś takie historie się działy bardzo niemiłe takie. No i właśnie Adaś zginął. I wtedy już to się rozpadło. Wtedy już ci chłopcy jakoś... Bo oni się pożenili, na kilku ślubach byłam. Potem już mieli dzieci, i wtedy już się zrobili poważni ludzie, i oni po prostu już nie mieli... I widać było, że ten Adaś to widocznie był takim, jak to się mówi, no, spiritus movens. Że on jakąś był indywidualnością, że on jakoś wszystkich tych spajał. Widocznie, jak tak myślę, ja nie wiem. Bo z chwilą tej martyrologii naszej i tego Adasia, na którego pogrzebie wszyscy zresztą byliśmy, i nikt nie mógł powiedzieć ani słowa patrząc na tych rodziców i tego jedynaka zmarłego. Po prostu cisza była, nikt nic nie przemawiał. Nikt nic nie mówił.
    </section>
    <section>
        <time>16517</time>No więc stało się tak, jak się stało, po prostu już nie miałam tych kontaktów z moją szkołą, ani z tymi moimi, z tą moją młodzieżą, no i musiałam sobie jakoś dalej, dalej, prawda, radzić. Coś robić, gdzieś pracować. A nie, już ja byłam, przepraszam, to już były moje czasy takie emerytalne rzeczywiście, że już nie miałam po co wracać do szkoły, bo już bym nawet nie została zatrudniona, ponieważ ja już byłam na tej emeryturze ileś tam lat, więc już nie było mowy o wracaniu. Ale też nie mogłam sobie wyobrazić, żeby tak jakoś całkiem być tylko w domu, czy... Co mam właściwie robić w tej chwili? Trzeba znaleźć sobie jakiś sposób na emeryturę. Nawet wtedy o tym tak nie myślałam, a teraz to sobie myślę, że bardzo mądrze zrobiłam. Ale wtedy tak jakoś było spontanicznie po prostu, no. Jak już mi się to wszystko urwało i trzeba było coś zrobić z tym. I wtedy właśnie byłam zaprzyjaźniona z kimś takim, kto właśnie swoje dzieje opowiadał w Karcie i ma nawet książkę wydaną, i miał jakąś styczność z Kartą.
    </section>
    <section>
        <time>16592</time>Dowiedziałam się, że coś takiego istnieje jak Karta. I wtedy ten mój znajomy powiedział: "Słuchaj, a może ty byś chciała pracować, w tej chwili no nie z młodzieżą, ale też w pewnym sensie w twoim zawodzie. Coś masz wspólnego, tak lubisz historię, to może właśnie coś związane z historią i tak dalej?". Ja mówię: "No bardzo chętnie. Aby to było coś sensownego". - "No, oni robią bardzo dużo sensownych rzeczy". Mówię: "No, jak coś sensownego, to dobrze, to ja bym chciała". To on mówi: "To ja ciebie tam zaproteguję, bo ja tam już mam znajomości i tak dalej. Oni są na Odolańskiej. Oni zaczęli swoją karierę w stanie wojennym, a teraz oni kontynuują dalej. Jest to wydawnictwo historyczne, kwartalnika historycznego, a oprócz jest archiwum. Jest archiwum wschodnie, archiwum opozycji i zbierają tam i relacje z różnymi ludźmi, i wspomnienia różnych ludzi, przede wszystkim właśnie te różne takie relacje ludzkie. Dokumenty różne i tak dalej. Gromadzą te archiwum". Ja powiedziałam, że bardzo chętnie.
    </section>
    <section>
        <time>16660</time>No i wtedy poszłam na Odolańską. To już było właśnie, nie wiem, dwadzieścia lata temu, czy coś? No tak myślę, że co najmniej dwadzieścia lat jestem w Karcie. Co najmniej. Nie bardzo pamiętam akurat tego roku, który to był. Poszłam tam, no i od razu mi się to podobało. Na Odolańskiej co prawda nie było tego, co teraz ma Karta, tylko to było coś bardzo malutkiego. Był to mały lokalik w takim baraku, można powiedzieć, murowanym, stojącym na podwórku. Na podwórzu tego domu stał taki barak, nie barak, taki ten. I tam było po prostu w piwnicach, w jednej czy w dwóch piwnicach było troszeczkę tych jakichś eksponatów, i tak dalej. Bo to jeszcze wszystko było małe wtedy. A tu na górze były dwie, czy trzy izby, można powiedzieć, znaczy salki takie. No i to się właśnie wszystko mieściło tam. Wobec tego zrozumiałe, że na przykład jak się wchodziło do małego przedpokoju, czyli holu, w pierwszej chwili, którego nie można nazwać holem, to był tam stolik, przy którym siedziała nasza pani księgowa i nasza pani sekretarka. Nie Małgosia nasza obecna, tylko zupełnie ktoś inny, który przychodzi do nas też na różne uroczystości, zapomniałam nazwisko też. One tam były, urzędowały. I zaraz obok była toaleta. A w tych dwóch następnych izdebkach, czy tam trzech, nie wiem, no to się przyjmowało tych gości.
    </section>
    <section>
        <time>16747</time>Goście byli różni. Przeważnie byli to ludzie, którzy wracali z łagrów. Więc się notowało, stawiało się tam jakieś szpilki, nie szpilki, przypinało się do tych różnych takich map, które mieliśmy tam, z tymi obozami, z tymi łagrami, i tak dalej. To tam się pokazywało z jakiego łagru i tak dalej. Robiło się cały ten Memoriał, dopiero się to tworzyło wszystko. Ten Memoriał się tworzył i tak dalej. I przychodzili tacy ludzie, przychodzili ludzie, którzy wracali stamtąd, z Rosji sowieckiej, jako małe dzieci tam zostawione bez rodziców. Rodzice zmarli, a oni byli w domach dziecka. Oni nawet niektórzy pytali: "Pomóżcie nam, bo my nie bardzo wiemy, czy my jesteśmy Polakami, czy my jesteśmy Ukraińcami? Jaka nasza narodowość?". I też tacy przychodzili, też tacy, którzy właściwie nie bardzo wiedzieli nawet o swojej przynależności. No, najrozmaitsi ludzie. Przynosili ludzie jakieś swoje eksponaty też, między innymi na przykład był na korze drewnianej list napisany kogoś, kto pracował w tych lasach syberyjskich.
    </section>
    <section>
        <time>16814</time>No, niesamowite rzeczy się zdarzały. Niesamowite rzeczy i niesamowici ludzie przychodzili tam, różni, najróżniejsi. Związani z wojną wszystko. I to się odbywało przeważnie, a to były nagrania, tych ludzi nagrania, odbywało się tak samo. Na przykład ja siedziałam w pokoiku, tam coś na przykład segregowałam. Bo wtedy taka praca była mechaniczna w pewnym sensie: segregowanie tych eksponatów, coś tam, coś tam, segregowanie tych gazetek, prawda, które w stanie wojennym. To się przecież to wszystko segregowało, wszystkie te roczniki tam po kolei. Takie różne były, tam różne takie były rzeczy, które myśmy segregowali potem. Jeszcze to były te znaczki z czasów stanu wojennego, pocztówki. No takie różne właśnie eksponaty, takie dokumenty tamtych czasów. To takie były rzeczy, przy których nie musiałam za bardzo wysilać głowy, to cały czas ucho było nastawione na to, co ci opowiadali. Bo słychać było, oni nagrywali przy mnie, no to ja tylko podsłuchiwałam cały czas.
    </section>
    <section>
        <time>16878</time>I pamiętam, że wtedy moim kierownikiem był taki pan, który potem się ożenił też z koleżanką z Karty, tylko że ona jakiś czas jeszcze pracowała u nas na Narbutta, też była pewnie księgową, czy coś, ale już teraz nie pracuje. A on się nazywał... No, mniejsza z tym. Sob... Sobieraj, nie Sobieraj, coś takiego, nie wiem. On potem przeszedł od nas, bo od nas dużo osób poprzechodziło potem z Karty, do IPN-u część poszła. Ale on nie do IPN-u, bo wtedy IPN-u nie było. Przecież nie było IPN-u wtedy. On gdzieś poszedł wtedy, nie wiem, do Muzeum Historycznego m. st. Warszawy, czy gdzieś indziej po jakimś czasie przeszedł. A on mi się podobał. Dlaczego? Bo on był typem takiego sarmaty. Wąsy takie, taki szlachciura. Jakiś pan młody był, imienia już nie pamiętam, bo nie tak długo był moim szefem. Potem on zmienił pracę, myśmy się przenieśli na... On już potem nie był tutaj na Narbutta. Sobiesiak chyba, o, chyba Sobiesiak. Bo jeszcze pamiętam różne takie osoby, które już nie przychodzą do Karty, a kiedyś pracowały w Karcie. Sobiesiak. No w każdym razie to mi się podobało, taki szlachciura, który robił takie rzeczy, wszystko o Polsce, tutaj tego, tutaj historia. Bardzo mi się to podobało, i chociaż nigdy nie lubiłam takiej pracy, bo byłam za żywego temperamentu, żeby tak siedzieć gdzieś nad jakimiś wspomnieniami, czy innymi tam tymi. To co robię teraz, co mi bardzo odpowiada, to kiedyś by mi chyba nie odpowiadało to. Uważałam, że może być bardzo nudno, a okazuje się, że wcale nie jest nudne. No i wtedy właśnie tak wtedy byłam.
    </section>
    <section>
        <time>16990</time>A później, jak już wszyscy przeszli na, po jakimś czasie, po dwóch latach, czy trzech znalazł się właściciel, nie można było tam już być i musieli się znaleźć... Wtedy samorząd chyba warszawski pomógł im, coś takiego, pomogli im i dostali ten lokal na Narbutta. No i wtedy zdecydowałam, że na Narbutta to może dla Karty to jest dobre, ale dla mnie to nie takie bardzo. Bo już siedziałam w jednym miejscu, siedziałam tam na dole w tej tej, prawda, i tam tylko byłam. I już nie słyszałam tych różnych nagrań, nie nagrań. Jak ciekawi ludzie przychodzili, to wcale nie do mnie, nie zawsze do mnie. A to do Memoriału... Jeszcze na początku pracowałam w Memoriale na górze. Na początku jeszcze nie w podziemiu, tylko przez krótki czas, może rok pracowałam w Memoriale. Też taka pani prowadziła, której nazwiska nie pamiętam, ale która dużo książek, ona o Sybirakach pisała. To tam oprócz pani tej właśnie, tej, która była naszą kierowniczką, pani Mindlich... Przypomniałam sobie. Pani Mindlich była moją kierowniczką wtedy w Memoriale. Teraz to jest ten pokój, który jest na wprost, jak się wchodzi z wejścia. Przez hol i prosto do tego dużego pokoju, to tam. I teraz jest przemeblowane i przeremontowane inaczej. To był jeden pokój taki, duży, tam właśnie był ten indeks. I wtedy oprócz niej były tam jako wolontariuszki dwie panie.
    </section>
    <section>
        <time>17077</time>Pani Irena Kwiecińska, czy jakoś, nie wiem, i druga, które były skazane na Workutę, czy inne tam miejsce, gdzie były kopalnie złota, i pracowały przy mrozie czterdziestostopniowym. Jak potem kiedyś opowiadały, czy coś, w okropnych warunkach. W okropnych warunkach. Ciężko pracowały w kopalni złota. Czy Kołyma to była, no już nie pamiętam też, czy to była Workuta, nie pamiętam. A zostały one aresztowane...i wysłane, tak jak to robili zresztą Sowieci, tak jak robili w tej obławie augustowskiej, czy później, w 1945 roku. Już później, po skończeniu wojny, naturalnie. Z Grodna, ona była drużynową drużyny grodzieńskiej, a ponieważ Grodno bardzo się broniło, jak weszli tam sowieci, to ona została wysłana, jak to się mówi, na białe niedźwiedzie, i ta pani druga też. Zresztą taki pan, co tu mieszkał w tym domu przez wiele lat, umarł w zeszłym roku, taki pan Grzesio, to też był Sybirak. I też jako młody chłopak został zaliczony do kułaków, chociaż tata miał jakieś tam na Wileńszczyźnie niewielkie gospodarstwo. I on jako kułacki syn z tym ojcem został jako osiemnastoletni czy siedemnastoletni chłopiec wysłany też tam gdzieś, do Kazachstanu, czy gdzieś na Sybir, i całą swoją młodość tam spędził. I też właśnie w 1945 roku, jak Sowieci później tam zajęli te tereny. Tak, że też tak było.
    </section>
    <section>
        <time>17172</time>No i kiedyś rozmawiałam z panią Ireną na jakiejś herbatce w naszej kuchni w Karcie. Powiedziałam: "Wie pani co, mi się wydaje, że takich warunków jak pani zniosła, to ja bym chyba nie wytrzymała. Że ja mogłam wytrzymać powstanie, mogłam tą okupację straszną, gdzie każdego dnia nie wiadomo było, czy człowiek wróci do domu. Ale takich fizycznie ciężkich tych ja bym nie wytrzymała". A ona spojrzała na mnie i powiedziała: "Wie pani co, a mnie się wydaje, że pani by wytrzymała. Jakby pani musiała, to pani by wytrzymała". No, też już nie żyje dawno. I to właśnie była, potem cała moja kariera już się opierała na Karcie. Jeśli chodzi o taką pracę społeczną.
    </section>
    <section>
        <time>17213</time>No, przez te wszystkie lata późniejsze, to właśnie już przez te wszystkie lata się nachodziłam, nachodziłam, nachodziłam po tych schodkach, nachodziłam. I zrobiłam sobie sama jubileusz w Karcie, o czym pewnie nie wiecie, bo wy jesteście już późniejsi. To zrobiłam sobie sama jubileusz. A co? W szkole też sobie zrobiłam sama jubileusz, bardzo był udany. Jak miałam iluś tam lecie swojej pracy bibliotekarskiej. A tutaj sobie zrobiłam jubileusz, i wyliczyłam wszystko matematycznie. Pomógł mi mój wnuczek, który jest informatykiem, pomógł mi obliczyć wszystko. Ile kroków przeszłam przez te lata, ile schodów pokonałam. To wyszła nam wieża Eiffla trzy razy, na sam czubek. Strasznie mi się to podobało, wszystkim się podobało. Wszystkim. Potem ile otrzymałam uśmiechów, dziennie licząc, na powitanie. Ile herbatek wypiłam. No, takie głupstwa, ale wszystkim się bardzo podobało, i pamiętam, że wtedy Zbyszek Gluza klęczał przede mną z ogromnym bukietem kwiatów. I nikt mi nie zrobił zdjęcia, słuchajcie, przecież ja bym mogła go szantażować. Nikt mi nie zrobił zdjęcia wtedy, nie mamy zdjęcia. Częstowali mnie jakimiś cukierkami, jakimiś czekoladkami. Zrobili... Bo ja tam dałam jakieś pieniądze Magdzie, żeby ona kupiła winko, żeby ona coś kupiła. No, jubileusz to jubileusz. Ale oni tam jeszcze dodali czegoś tego wszystkiego, tak że był taki mały poczęstunek też. I potem wsadzili, i zamówili mi taksówkę, bo bym absolutnie z takim bukietem nie dotarła do domu. To było chyba moje piętnastolecie. Taki jubileusz sobie zrobiłam w Karcie. No i nie mam tego zdjęcia ze Zbyszkiem, to jest naprawdę nie do darowania. No.
    </section>
    <section>
        <time>17324</time>I tak to było potem, a potem już tak się wszystko potoczyło dalej. Potem już się pozmieniali ci ludzie. W tej chwili widzę bardzo dużo młodych dziewczyn, młodych kobiet, mniej niż chł... Panów. Wtedy na początku było więcej tych panów, a teraz się zrobiło więcej pań. Co tam jeszcze widzę? Witam nowe osoby, które już nie poznaję, bo mam słaby wzrok, więc już tak... I znowuż pracowałam przy tych okropnych żarówkach, tych różnych świetlówkach. Przy sztucznym świetle, stąd prawie nic nie widzę już. Ale to tak było. W szkole tamtej pracowałam w tym, ciągle w tym, i jak tu przyszedł jeszcze ksiądz Peszkowski, żył, i przyszedł do nas do Karty zwiedzać Kartę w którymś roku... Dostałam od niego taki obrazek, dostaliśmy wszyscy też, na dole wtedy już byłam. I powiedziałam: "Proszę księdza, ja nie mogę wyjść w ogóle z tego, że ja jestem ciągle w tym podziemiu". No i też oczywiście porozmawiali, pożartowaliśmy sobie z księdzem. Potem Peszkowski zmarł. Ale mam jeszcze od niego na pamiątkę takie zdjęcie. Nie zdjęcie, tylko taką Matkę Boską właśnie, katyńską, No i tak to wszystko przeszło, przeszło, nawet nie wiem kiedy. Nawet nie wyobrażam sobie, co to się dzieje, że już tyle lat? Ja już jestem taką Karcianą prababcią? Nic nie rozumiem z tego. Nie wiem kiedy, bardzo szybko. Bo te lata lecą teraz szalenie szybko. No i właśnie, i tylko sobie robię, tylko odliczyłam sobie od tej całej mojej statystyki, odliczyłam sobie wakacje.
    </section>
    <section>
        <time>17414</time>Bo w wakacje zawsze się pytałam każdej mojej kolejnej, kolejnej szefowej. Więc najpierw to była pani Mindlich. Potem była Agnieszka Rudzińska, która jest w IPN i też nas odwiedza czasem. Agnieszka Rudzińska potem była moją szefową. Potem moją szefową była ktoś tam jeszcze, już nie pamiętam. A teraz jest Joasia. Pytam się: "Joasiu, czy ja mogę iść na urlop? Puścisz mnie na urlop?". Ona mówi: "No niech pani idzie, naturalnie, naturalnie". - "Dobrze, idę na urlop". Przeważnie w czerwcu tak, pod koniec czerwca. No i tak to trwa do dziś.
    </section>
    <section>
        <time>17454</time><span style="font-weight:bold">Dobrze, czy jeszcze Pani od siebie coś by chciała dodać na koniec? Zanim... Bo ja chciałam jeszcze zapytać o coś, ale jeszcze czy Pani coś...</span> Na pewno by się znalazło jeszcze sporo rzeczy, ale ja po prostu w tej chwili sobie nie przypominam wszystkiego. Mnie się to przypomni, ale może w tej chwili tak specjalnie... Znaczy, co ja jeszcze potem robiłam. Potem ja jeszcze robiłam, oprócz Karty, że byłam w Karcie, to ja jeszcze zajęłam się pracą, no, publicystyką. Zaczęłam pisać dużo. Najpierw do „Płomyczka”, którego bardzo hołubiłam, niestety Płomyczek w tym roku splajtował. Nikt mu nie chciał pomóc. Wszędzie oni pisali, prosili Ministerstwo Oświaty, żeby chociaż Ministerstwo Oświaty wydało takie zalecenie szkołom, że powinny biblioteki szkolne prenumerować „Płomyczek”. Takie zalecenia jak dali co do Karty. Bo jest takie zalecenie, i moja dawna szkoła im. Kasprzaka dostaje Karty. Może to są te stare Karty, ale to nie o to chodzi, ale dostaje. Natomiast powiedzieli, Ministerstwo Oświaty odpowiedziało „Płomyczkowi”, redakcji na list, ale tylko dlatego odpowiedziało, bo ja to załatwiałam przez koleżankę moją, która miała wysokie stanowisko przy ministrze oświaty. To tylko dlatego pan minister nam odpowiedział. A tak pewnie by w ogóle nie odpowiedzieli. Powiedzieli, że oni niestety mają za małe subsydia i mogą tylko pomagać tym... Pomagać dofinansowywać pisma dla dzieci głuchoniemych i ociemniałych. Koniec.
    </section>
    <section>
        <time>17551</time>A Ministerstwo Kultury to w ogóle oficjalnie nie odpowiedziało. Dopiero jak ja poszłam do nich, to oni mi tam coś tłumaczyli. Ja poszłam w imieniu „Płomyczka”, który był tak ambitny, że wcale nie poszedł już wtedy tam. Tylko ja po cichutku, ponieważ w „Płomyczku” byłam w tej stopce redakcyjnej, że stale współpracuję, to poszłam po cichu przed nimi. Znalazłam tam gdzieś na Starym Mieście ten oddział. Coś mi tam zawile tłumaczyli. Potem oni składali jeszcze do takich prywatnych, prośbę do prywatnych fundacji. Między innymi do takiej fundacji, która jest na ul. Foksal. To jest chyba, o ile się nie mylę, to tam prezeską chyba jest pani Tyszkiewicz, jest prezeską. Nie odpowiedzieli w ogóle. Nikt nie chciał pomóc. Nikt nie chciał ani dofinansować, nic. A oni, dlaczego? Dlatego, że chcieli dofinansowania po pierwsze, że sami już z siebie wydali wszystko co mieli. Bo to jest prywatne. To jest prywatna, prywatna oficyna księgarska. Ale przecież to już nie był peerel, więc już to nie było to, że to jakiś tam prywatny, prawda? Tylko to już jest nasza Polska, nie peerelowska, więc nie wiem dlaczego oni mieli takie trudności. To jest prywatna oficyna, która uratowała w ten sposób „Płomyczek” na wiele jeszcze lat. Ale teraz już splajtowali, bo już sami wszystko co mieli dali. Nikt im nie pomaga i oni już nie mają siły.
    </section>
    <section>
        <time>17637</time>A poza tym prowadzili piękną akcję dostarczania tych pisemek do naszych Polaków za granicą. Na Białoruś szły pisma – bezpłatnie – do szkół. Na Wileńszczyznę, do Kazachstanu. To potem, jak się podniosły, jak Poczta podniosła opłaty, to oni nie byli w stanie już wtedy. Bo wtedy opłata przewyższała wartość pisma, a przecież pismo musiało się rozwijać i musiało być też w ładnej okładce, coraz lepsze wydanie, coraz ładniejsze. No prawda, no, wszędzie żeby było, żeby mogło konkurować, nie tylko treścią, ale wyglądem też. No i w ten sposób... Oni żyli tylko z tych prenumerat, głównie z prenumerat prowincji. Szkoły na prowincji bardzo prenumerowały. Ale potem zaczęły się do nich telefony, nawet z Kazachstanu: "Dlaczego nie przysyłacie? My tak pragniemy tego słowa polskiego". No to oni próbowali coś zrobić, że może będą tacy sponsorzy jacyś prywatni, ale to jakoś nie zdało egzaminu. Że może będą, jakieś szkoły będą miały swoich sponsorów takich prywatnych. Ale jakoś tak wszystko nie wychodziło. No i splajtował, nie ma „Płomyczka”. A świetne pismo. I pedagogiczne bardzo, i patriotyczne, no i naprawdę, naprawdę wychowawczo świetne, bardzo. Już nie piszę do „Płomyczka”.
    </section>
    <section>
        <time>17716</time>I zaczęłam pisać do „Płomyczka”, wydałam te książki, znaczy tą właśnie pierwsza tą moją. Razem z koleżanką, która... To są „Wizytówki Warszawy”, ale ona w pierwszym wydaniu nazywała się „Gaudium in litteris”, radość z liter, radość z czytania. I ludzie... Ona się... To wtedy mi wydało Wydawnictwo Radia i Telewizji. To było bardzo dobre wydawnictwo, które potem też splajtowało zresztą. Ale oni mi wydali to, i ta książka szła, ale nie szła tak, jak powinna iść. W pierwszej fazie, dopóki ludzie się nie zwiedzili, że to jest książka pisana po polsku. Bo wszyscy czytając tytuł... A tytuł uważałyśmy, że cudowny. Książka jest o tablicach łacińskich, o wszystkich napisach łacińskich historycznych na historycznych monumentach różnych w kościołach i nie tylko. A to są wszystko ludzie, którzy są nie wychowani na kulturze antycznej i na łacinie i na grece. A kiedyś w szkołach była obowiązkowa łacina, a były szkoły również z greką. No i myśmy nazwały „Gaudium in litteris”. Ale ludzie podobno wchodzili do księgarni i odchodzili, bo myśleli, że to jest po łacinie. Dopiero później, jak się zwiedzieli, że to jest książka pisana po polsku, tylko o tych tablicach. A już później następne wydanie... I właśnie za tą książkę dostałyśmy z moją koleżanką i moim kolegą, który był świetnym fotografikiem... Powiem nazwisko, bo może słyszeliście, bo ci co się interesowali fotografią... Bo on bardzo dużo pisał do „Młodego Technika” i pisał oprócz tego różne książki o fotografii. Robił filmy różne, takie krótkometrażowe. Nazywał się Ryszard Kreyser. I jest bardzo dużo w bibliotekach jego różnych rzeczy. On robił wszystkie tam zdjęcia nam, wspaniałe zresztą, do tej książki, co też jest zaletą tej książki.
    </section>
    <section>
        <time>17831</time>No i właśnie piszę teraz w piśmie „Idziemy”. Bo kiedyś chciałam z „Wyborczą” coś za tego, jak to się mówi, zaczepić. Ale nie tyle w „Wyborczej” samej, bo nie przepadałam za „Wyborczą”. Bo miałam taką piękną inicjatywę też. Właśnie mówię, że zgłosił się do mnie taki Niemiec, mówił źle po polsku przez telefon. Ale mnie to strasznie bawiło, bo ja bardzo lubię, jak ktoś mówi nieprawidłowo, a stara się mówić po polsku i mówi śmiesznie. Myślę sobie: Boże, co on ode mnie chce? - "Proszę pani, mnie dali pani telefon. Ja już dzwoniłem do dwóch pani koleżanek, ale żadna nie chciała ze mną współpracować". Mówi: "Ja byłem w tym...". Nie wiedziałam, kto to jest, na początku. Mówi: "Ja byłem w Opolu w muzeum i w Lamsdorfie" - tym dawnym Lamsdorfie, gdzie to się nazywa Łambinowice. Gdzie były te obozy radzieckie i gdzie nas, tych, którzy wychodzili z Warszawy... Bo ja jechałam inną trasą, w pociągach sanitarnych. A reszta tych powstańców, którzy skapitulowali, byli wywiezieni i przeszli tam, koło Ożarowa, i potem byli w tym obozie. Dopiero stamtąd rozsyłali dalej. W Łambinowicach, czyli w Lamsdorfie. Tam jest też muzeum, kombatanckie w ogóle to jest muzeum. No i on mówi, że: "Byłem tam, bo ja się bardzo interesuję. Bo wie pani, bo ja mieszkam w Elsterwerda" - to jest ta mała miejscowość, o której opowiadałam tu państwu, jak oni pisali „Siegen oder Sibirien".
    </section>
    <section>
        <time>17926</time>To była malutka miejscowość, mieli jakieś tam miasteczko malutkie, które w tej chwili jest duży uzdrowiskiem pięknym, odbudowanym. Mówi: "Ja jestem stamtąd. I naokoło nas były te wszystkie obozy jenieckie. Byli Francuzi, byli Anglicy, byli Jugosłowianie, tam ktoś jeszcze". Potem mówi: "Były te radzieckie obozy, wszystko. I byliście wy. Zeithein było koło nas. I ten Muhlberg, stalag Muhlberg, i ten oddział Muhlbergu, Zeithain, ten lazaret prawda, był. I nasza młodzież jest bardzo zainteresowana. My tu mamy gimnazjum w tym naszym zabytku, w tym zabytkowym pałacu. Myśliwski to był taki pałac Augusta Mocnego, waszego króla zresztą. I naszego" – mówi. - "I my tu mamy młodzież, która się bardzo interesuje historią i tymi obozami. Ja się sam bardzo interesuję tym. Niech pani przyjedzie do naszej młodzieży". To nasza młodzież mnie nie zapraszała, nikt mnie nie zapraszał, u nas było cicho, a tu Niemcy mają mnie honorować? No, niesamowite to jest. - "My tu pani wszystko urządzimy, my tu pani wszystko załatwimy. Niech pani weźmie jakąś koleżankę też ze swego baraku, czy ze swojej tam pryczy, czy jakąś sąsiadkę. Może pani z kimś przyjechać, jak pani chce, żeby pani było raźniej". Ja mówię: "Proszę pana, po pierwsze ja nie znam dobrze języka niemieckiego". - "Ale ja proszę pani trochę znam. Ale ja mówię trochę nieprawidłowo, ale ja będę pani tłumaczem". A ja mówię: "A kto pan właściwie jest?". Myślę sobie, może to jest gestapowiec jakiś były, albo syn gestapowca. Nowe pokolenie, ale też z odpowiednimi genami. I pytam się: "A pan to właściwie kim jest, że panu tak zależy, żebym ja tu z młodzieżą przyjechała na jakieś historyczne gawędy i w ogóle?".
    </section>
    <section>
        <time>18036</time>Bo on mówi: "Proszę pani, bo my nie możemy tak tego zostawić. Bo wszystkie te państwa, których obywatele byli tutaj w niewoli, to już swoim wystawili pamiątkowe pomniczki albo tablice pamiątkowe. A nikt nie zostawił żadnej tablicy pamiątkowej dla Polaków. Nie ma. I tu jest taki cmentarzyk i podobno wyście też mieli taki cmentarzyk, i ci Włosi mieli tutaj cmentarz swój. I oni zabrali, już ekshumowali swoich tych, jeńców. Swoich obywateli. A podobno był tu, podobno był cmentarzyk?". Ja mówię: "Był. Zaraz przytulony do cmentarzyka włoskiego". No to mówi: "A u was nic. Przyjedźcie, przyjedźcie koniecznie, zrobimy wizje lokalną. Odnajdziecie w tym lesie ten cmentarzyk wasz. Będziemy myśleć o ekshumacji potem, na nasz koszt naturalnie. Bo my musimy coś zrobić, jakieś zadośćuczynienie". Mówi: "Ja tu założyłem taki ten – mówi – niemiecko-polskie pojednanie. Bo wie pani, ja też, ja też jakby...". Ja mówię: "A kim pan jest?".
    </section>
    <section>
        <time>18110</time>A on mówi: "Ja jestem właściwie – namyślił się – nikim". Ja mówię: "Jak to nikim?". A on mówi: "No wie pani, tak w ogóle, w skali, to ja jestem nikim. Ale tak naprawdę to ja jestem lekarzem medycyny, internistą, który tu pracował długo w szpitalu w Elsterwerdzie. Chociaż studia skończyłem... Uciekłem, i studia skończyłem za murem, po drugiej stronie. Ale wróciłem tutaj, bo tu miałem matkę i tak dalej. Ożeniłem się tu, wszystko. Jestem właściwie, no jestem tym lekarzem. A teraz poszedłem na emeryturę, wie pani, chcę koniecznie robić coś sensownego. Żeby to moje życie miało sens jakiś. Chcę coś sensownego. I widzę, że tutaj tyle właśnie takich rzeczy jest, co można było by zrobić. Chcemy wam tutaj zrobić tablicę pamiątkową, ale przecież musicie na to się zgodzić i musicie sami zaproponować, co napisać tam i tak dalej". Ja mówię: "Ale pan się tak interesuje tym wszystkim, dlaczego tak akurat tutaj?". A on mówi: "Proszę pani, bo ja sam byłem jeńcem, ja sam byłem w więzieniu. Ja sam jako dziesięcioletni chłopiec byłem w więzieniu, byłem w karcu stałem jako malutkie dziecko, w wodzie, za przyniesienie kilku ziemniaków mojej mamie. Bo myśmy proszę pani byli w Potulicach, w takim obozie karnym, gdzie siedzieli Niemcy, którzy potem byli wysyłani z tamtych ziem, prawda, byli wysyłani do Niemiec potem i tam byli osiedlani". To NRD wszystko, to byli gorsi Niemcy. Folksdojcze różni, ale nie tylko.
    </section>
    <section>
        <time>18216</time>Potem się okazało, ale dopiero później, jak ja go dobrze poznałam... Bo na początku on tego nic nie mówił, bo on się ani.. Nie opowiadał nic. Okazało się, że on jest właśnie z Kujaw. Że on się urodził na Kujawach, koło Aleksandrowa Kujawskiego, w takiej małej wiosce Wiktory. Ja mam jego zdjęcia, jak on ma bose nóżki, bose kolanka są, i on taki chłopczyk wiejski tam stoi taki, z siostrzyczką swoją. I ma chyba może z pięć, czy sześć lat. I mówi: "My tam mieszkaliśmy, myśmy byli osadnicy niemieccy, i mój ojciec tam był z dziada pradziada. I on był tam bardzo szanowany przez Polaków. Tam było sporo tych Niemców osadników". I mówi: "Ale mój ojciec był szanowany i był wybrany tam sołtysem. W ogóle był z zawodu szewcem, ale był wybrany tam sołtysem przez również właśnie Polaków. I dlatego... U nas była taka gosposia, nam pomagała, taka Marysia, Polka. Ona była bardzo zżyta z naszą rodziną. I ona mnie zawsze do mnie mówiła Gucio". I później, jak już przeszliśmy na ty – już teraz jesteśmy na ty, już tyle lat - to zawsze nie nazywamy go nawet Gucio, tylko mówimy Gudzio. Gudzio, nasz Gudzio. No. Bo on mówi, że on ma sentyment do tego. I mówi... I potem mi kiedyś powiedział, jak już tam byłam drugi raz, czy trzeci raz, z całą polską taką tą... Była cała taka delegacja pojechała nas. Sporo tych kombatantów też pojechało, wszystko, i tak dalej, na te uroczystości. Bo on nas zapraszał na te uroczystości, poświęcenie tablicy. Ja wszystkie te zdjęcia mam, film mam z tego. Niejeden film mam z tego przecież, bo oni robili te filmy.
    </section>
    <section>
        <time>18314</time>Jak pojechałam pierwszy raz, to miałam takie obawy. Ale później, jak on mi powiedział, że on jest nikim, a potem, że on chce prowadzić sensowne życie, to on mnie bardzo ujął tym. Po prostu ujął mnie. Powiedziałam, że to warto temu człowiekowi pomóc. Bo moje koleżanki powiedziały, że one nie mogą się jeszcze pozbyć swojej fobii wobec Niemców i one nie mogą, one nie chcą żadnych kontaktów. Ale dzięki temu, że ja nawiązałam kontakt i pomogłam mu, to wyszły wspaniałe rzeczy. Bo po pierwsze, mamy tam tablicę, po drugie mamy tam taki pomniczek przy grobach ekshumowanych. Słuchajcie, oni ekshumowali, bo myśmy nie mogły tam znaleźć. Za żadnym razem... Za każdym razem jak jechała delegacja, szukaliśmy w tych lasach, tam gdzie był ten... Włosi zabrali swoich zmarłych i nie było tego miejsca. Przecież to wszystko się zmieniło, teren się zmienił. Bo Rosjanie tam zrobili na tych terenach, jak przyszli, przez wiele lat tam był poligon wojskowy. Na tych, po tych obozowych terenach. To możecie sobie wyobrazić, jak tam się zmienił teren. Nie ma tych ścieżek, nie ma tych dróżek. Te brzózki, które były małe i te krzaczki, które były nieduże, wyrosły na duży las. I jak tu znaleźć? Czym się kierować? Myśmy kilka razy przeszukiwali cały las, przeczesywaliśmy – nie można było znaleźć.
    </section>
    <section>
        <time>18402</time>I potem przypadek chciał, że któryś z tych naszych kombatantów z Zeithain, który uciekał z Niemcami... To ja opowiadałam, że niektórzy poszli na Zachód. Jeden z nich dostał się potem i był obywatelem amerykańskim. I on będąc w muzeum jakimś historycznym gdzieś pod Watyk... Co ja mówię, pod Waszyngtonem. Tam jest jakieś muzeum, czy w Waszyngtonie, czy pod Waszyngtonem. On znalazł zdjęcia z czasów wojny, lotnicze. I na tych zdjęciach, które zostały powiększone, na ogromnych planszach, widać białawe miejsca. To można w ten sposób było zlokalizować te groby. No czy to nie jest cudowna historia? No, niezwykła historia. I oni to zlokalizowali, i potem było już któryś tam, to był drugi raz, jak ja jeździłam, czy trzeci. Trzy razy tam byłam. Trzeci raz pojechaliśmy, no to już była już uroczystość poświęcenia tych grobów, a jakże.
    </section>
    <section>
        <time>18463</time>A pierwszy raz, jak była poświęcona tablica, to ja, słuchajcie, pomyślałam tak: co ja zrobię? Bo on mówił: "Będziemy w kontakcie". I teraz trzeba tylko te... Pojechałam tam do tej młodzieży i pierwsza młodzież, która mnie uhonorowała jako powstańca, to była młodzież niemiecka. Z kółka historycznego pani Gudrun... Pani Gudrun, pani profesor Gudrun, historyk. Historyczki tamtejszej tamtego gimnazjum. To ta młodzież się bardzo interesowała. To nie była cała młodzież niemiecka, która się interesowała, tylko było koło historyczne i oni się interesowali tym, co się odbywało, tą historią co koło ich miejscowości. I tam zostałam uhonorowana. Jak! Boże, spotkanie z panem... A burmistrz był w ogóle z tego, lewicowy jakiś tam, z panem tym czerwonym tym. Potem z takim, ze starostą, na jakimś bankiecie. Boże... Bankiet, słuchajcie, taki kapitalny. Potem w jakimś pensjonacie miejsce.
    </section>
    <section>
        <time>18522</time>A nasz opiekun, naszym opiekunem był pan Gudzio, czyli pan doktor Becker. I doktor Becker po nas wyjechał do Berlina. Bo potem trzeba było z Berlina jechać takim pociągiem podmiejskim, ale pięknym też, tam do tej Elsterwerdy. To dwie godziny... Jechało się półtorej godziny chyba. A tu jechaliśmy chyba takim pospiesznym takim tym, Beroliną czy jakoś tam, wyjechaliśmy do Berlina, przewspaniałym pociągiem. Potem on nas tam odebrał, mnie i moją koleżankę. Moja koleżanka nie chciała jechać. Ona się wstydziła, krępowała, ona mówiła, że ona nie zna... Ona znała lepiej ode mnie niemiecki, dlatego chciałam, żeby ona ze mną pojechała. I ona się... Nie, ona się krępuje, gdzie ona będzie opowiadać o sobie, nie, ona nie, tego... W końcu się namyśliła, ja ją namówiłam, to potem mi była wdzięczna przez połowę życia. Do dzisiaj mi jest wdzięczna, że ją namówiłam. Pojechaliśmy z tą Jadzią. Ona była z mojej pryczy, z mojej pryczy była. Ona była... ja byłam na górze, ona była na dole na tej pryczy w Zeithainie.
    </section>
    <section>
        <time>18580</time>No i... I tak właśnie w ten sposób odbyło się to poświęcenie. Była msza ekumeniczna, był tamtejszy pastor, i był nasz ksiądz kapelan, gdzieś tam z tamtych... Aha, bo jeszcze tak było, że jak on był w tym więzieniu... Bo potem tak zrobili, że ojciec jego nie uciekał. Jak przyszli Sowieci, to weszły tam takie najgorsze jednostki: milicja, UB. To co szli na początku tacy przeważnie, robić porządek. No i oni tak, niektórzy Niemcy tam pouciekali. Pouciekali. A ojciec jego nie uciekł w ogóle, bo powiedział, że on nic nie zrobił złego Polakom przez tyle lat. Że to jest jego też ojczyzna. On uważa, że to jest jego druga ojczyzna i on nie będzie uciekał. I został. I przyszli, aresztowali, zabrali. I on przez długie lata chciał się dowiedzieć chociaż miejsca pochówku ojca, bo nie wiadomo było nic. I potem już, w latach późniejszych, jak był IPN gdański, i tak dalej, to już wreszcie po wielu, wielu tych, dowiedzieli się, że ci ludzie wzięli tych Niemców... Tam kilku Niemców, którzy nie uciekli, między innymi właśnie sołtysa tej wsi Wiktoryn. Że wzięli do Aleksandrowa, do jakiegoś młyna, tam się popili, zastrzelili tych Niemców. Beż żadnych wyroków, bez niczego. I wrzucili ich do wody. Tak, że nawet miejsca pochówku nie ma, ale już przynajmniej wiadomo, że gdzieś tam na brzegu tej rzeczki, która zaopatrywała ten młyn czy coś, że tam zginął ten ojciec.
    </section>
    <section>
        <time>18679</time>I on później... A on potem został z tego, wyzuty z tego gospodarstwa. No takie były wtedy, no tak było z tymi Niemcami. Oni tych Niemców, prawda, usuwali z Polski, no. To jasne, no. Zwłaszcza tych osadników, co do których były bardzo różne zdania i były bardzo niedobre zdania. I to fakt, że niektórzy wydawali Polaków i tak dalej, to ja tutaj słyszałam z naszych tych obrzeży, Piaseczna, nie Piaseczna. Tutaj też byli osadnicy niemieccy, mieli bardzo złą reputację. Ale nie wszyscy przecież. No więc, jak tego, to on został z tego gospodarstwa zabrany, to te gospodarstwo oddali komuś. Nasiedlili nowymi, prawda, naszymi z Mazowsza. Dużo osób z Mazowsza. Albo tymi ludźmi ze wschodu. No, z tych naszych terenów wschodnich, którzy byli tu wysiedleni na ziemie odzyskane, i tak dalej. A oni zostali zabrani do więzienia. Mama, jego siostra i on. I byli w Potulicach. Ja na początku myślałam, że Potulice to sobie taki, no, obóz przejściowy. Bo to się mówi przejściowy. Okazuje się, że niektórzy... Oni tam, przecież oni nie tylko tam byli. Oni więzieni byli również w Jaworznie, i tam jeszcze w kilku miejscach były takie te. I oni tam przebywali kilka lat niektórzy. Niektórzy szybciej tym transportem wyjechali, a niektórzy tam byli po kilka lat. Ja potem dostałam taką książeczkę przetłumaczoną na język polski. Potem znalazłam coś w "Karcie" też na ten temat. Poczytałam sobie, no i potem wiedziałam, że to były obozy pracy, ciężkiej pracy. Poza tym to byli przeważnie ludzie starsi, dziadkowie, babcie, czy kobiety starsze, dzieci. Umierali strasznie tam, bo tam był głód okropny. Dzieci dziesięcioletnie... Był taki barak, gdzie siedziały dzieci dziesięcioletnie.
    </section>
    <section>
        <time>18795</time>W tym baraku siedział pan, który potem bardzo pomagał doktorowi Beckerowi. To był taki pan, który potem był prezesem tamtejszym, na tamten okręg, tych... Prezesem więźniów politycznych tamtejszych, znaczy, więźniów politycznych. Polak którego tata był zabrany. Tata był zastrzelony, a on siedział... Przedtem, jak był to obóz dla nieboga..., niepokornych Niemców, to ten chłopczyk był też w tym obozie. I losy pana Beckera. I też był w baraku dla dziesięciu... Takich małych dzieci. Do dziesięciu lat tam dzieci były, do dziesięciu lat. I ci dziesięcioletni to już musieli wychodzić do pracy, do tych... Na te gospodarstwa, no... Do tych kołchozów, jak to się nazywało u nas, no... takie właśnie gospodarstwa były komunalne. Oni wychodzili tam do pracy. I on kiedyś, ponieważ taki głód był i wszystko, to on kiedyś ukradł tam parę kartofli i przyniósł matce. I za to został skazany na takie... On tam siedział dzień, czy dwa, te małe dziecko, w takim karcerze, który był gdzieś głęboko w ziemi, woda kapała wszędzie. No niesamowite rzeczy po prostu. Czyli on to wszystko mówił. Mówi: "Ja po prostu was rozumiem, że wyście byli w niewoli. Ja też byłem w takim obozie, byłem aresztowany, byłem w więzieniu. Wiem co to pluskwy, wiem co to głód, wiem co to chłód. Bo tam siedziałem z mamą". On tam był właśnie z mamą, potem został dopiero wysłany transportem do, gdzieś tam pod Drezno, czy gdzieś tam.
    </section>
    <section>
        <time>18902</time>I potem właśnie w tej Elsterweldzie, tam już był lekarzem. Potem skończył medycynę i potem bardzo szanowanym tym. A tutaj on ma obywatelstwo honorowe miasta Nakła, Aleksandrowa chyba, Kujawskiego. Honorowe obywatelstwo, bo on wiele zrobił dla Polaków też tam. Owszem, zrobił również dla swoich Niemców, bo tam jest w tej chwili w tym, nie w Potulicach... Czy w Nakle, czy w Potulicach... Bo ja tam byłam też. To już kiedy indziej byłam. To jest taka tablica pamiątkowa, taki pomnik, i są wszystkie nazwiska tych, którzy zmarli Niemców tam. I takie są właśnie nagrobki dziecinne małych dzieci, które poumierały. Czyli on tam dużo zrobił w ogóle dla swoich, ale jednocześnie chciał też zrobić dla Polaków właśnie. Musiałam powiedzieć o księdzu... O tym, o doktorze Beckerze, bo to jest niezwykły człowiek. Chyba ma jakiś charyzmat, naprawdę, bo on tak potrafi to wszystko. I tak właśnie nami się zaopiekował wtedy, jak myśmy pojechały, i tak nam wszystko tam... Tak bardzo się nami opiekował i wszędzie z nami chodził, i jeździł, i był tłumaczem. No i wtedy właśnie szukaliśmy tych grobów, aleśmy nie znaleźli. A potem byliśmy zaproszeni jako delegacja, przyjechaliśmy drugi raz już na uroczystość. I była msza ekumeniczna. Był kapelan, był ten pan Gapiński, czy coś, ten który był prezesem tych więźniów politycznych. Pan Gapiński, który się bardzo zaprzyjaźnił z panem Beckerem, bo oni są równolatkowie, i to samo cierpieli w tym samym więzieniu. Tylko w innych czasach troszkę. Ten był już po wojnie, a tamten był w czasie wojny. No więc jakiegoś tam kapelana sprowadzili też polskiego, no i był pastor. No i było bardzo uroczyście.
    </section>
    <section>
        <time>19006</time>Nie wiem czy to wtedy było, czy to było wtedy, jak była ekshumacja. Może to wtedy było już? Że mój brat pojechał i zabraliśmy sztandar Kilińskiego, żeby było bardzo uroczyście. I mój brat, który nie znosi występować z tym beretem kombatanckim, w ogóle nie lubi takich rzeczy różnych takich, o, to wtedy włożył swój beret. Bardzo mu ładnie w tym berecie. No, i myśmy też byli wszyscy na galowo w białe bluzki i tak dalej. No i wtedy doktor Becker zapytał mnie, czy ja chcę, bo zgłosili swój akces lotnicy, którzy tam stacjonują blisko tego miejsca. To jest taki park pamięci. To się nazywa park pamięci. Między, między tą Elsterwerdą a Mühlbergiem tam jest taki park pamięci zrobiony. To oni zgłosili swój akces, że oni chcą stać na warcie. Ja mówię: "A jak chcą, niech stoją. Zgadzam się". No a ja przedtem jeszcze musiałam uzgodnić ten napis na tej tablicy. I ciągle listy między nami kursowały. Więc ja pomyślałam sobie tak: ja nie mogę tego robić sama, taki samozwaniec raptem. Trzeba się oprzeć na kimś. No więc tak, albo pójdę do ZŻAK-u, do mojego Związku Żołnierzy AK, prawda, Światowego, albo pójdę do tego, Związku Powstańców Warszawy. Bo naturalnie, jak u nas w Polsce jest, jedni nie bardzo lubią drugich, i ciągle są jakieś tam te. Mówię tak: pójdę do Powstańców Warszawy, to moi z ZŻAK-u mnie wyklną w ogóle. Jak to, to ja nie poszłam do swojego związku, do którego należę, a poszłam do Powstańców Warszawy, uzgadniać z nimi to? Nie. A jak pójdę znowuż tu, to tamci powiedzą: jak to, to chodzi o powstanie, o obóz po powstaniu i tego...
    </section>
    <section>
        <time>19113</time>No więc poszłam do pana Przewoźnika, z którym mam bardzo... Miałam, przepraszam, bardzo miłe kontakty. To jest niezwykły gość, naprawdę. Taka szkoda, że on zginął, że coś okropnego. Poszłam do pana Przewoźnika, naturalnie on mnie odesłał do jakiegoś działu, i tam... Który się takimi rzeczami zajmował. I oni później: "Proszę pani, to bardzo pięknie, że pani nam wszystko opowiedziała. Ale musi nam pani... Pomożemy". Ja mówię: "Pomóżcie jakoś. Przynajmniej to jakoś z tą tablicą załatwić". - "Pomożemy, ale musi pani napisać to urzędowo. Wszystko to opisać, założymy sprawę, założymy teczkę i wtedy oficjalnie możemy". Bardzo miłe były tam dwie panie, zwłaszcza jedna, która potem przyjechała w delegacji, która tam pracowała. Może i teraz pracuje, nie wiem. To było na Wspólnej. Oni na Wspólnej mają tę rezydencję, chyba teraz też w dalszym ciągu. No i w ten sposób się to zaczęło.
    </section>
    <section>
        <time>19172</time>I potem pojechaliśmy właśnie w tej delegacji. I ci Niemcy też wtedy byli. I wtedy to było tak, że sztandar, który był, sztandar, który był położony na tej tablicy... To poświęcenie tablicy miało się tak odbyć, że trzeba było... Że trzeba było... Jak to było? Że zdaje się, że ten sztandar miałam podnieść ja i ten starosta, czy coś. Bo to oni nam dawali pieniądze na to, więc też trzeba było się z nim trochę liczyć. Z wszystkimi tymi też lewicowymi tymi, którzy tam byli wtedy przy władzy. To mieliśmy podnieść ten sztandar i ksiądz miał pokropić tablicę, poświęcić. Ale wszystko wyszło inaczej, bo nawet ja podeszłam do starosty, którego znałam, i za pomocą mojego tłumacza osobistego powiedziałam mu: "Ja wiem proszę pana że tego, ponieważ pan jest tutaj taki, no główny, tutaj tego, to może... Jest pan lewicowcem, to niech pan weźmie za ten czerwony róg, a ja wezmę ten biały". Jakieś takie były... To sympatyczne były, to nie było nic groźnego, takie przekomarzania się. I tak żeśmy uzgodnili, że tak będzie, że my podniesiemy, a on poświęci tablicę. Gdzie, kapelan był taki w ogóle też w takim szoku tego wszystkiego i taki przejęty tym, że nim myśmy podbiegli, to on sam porwał, chwycił ten sztandar. Pokropił sztandar zamiast tablicy, mówię wam... Tak bywa czasem śmiesznie. No w końcu już to wyszło bardzo dobrze. A potem ten sztandar ja złożyłam i dałam na wyciągnięte ręce tych strażników, czyli tych lotników niemieckich, którzy stali na warcie.
    </section>
    <section>
        <time>19281</time>Słuchajcie, upał był straszny, niemiłosierny, pot się lał. Mój brat miał całą białą śliczną koszulę, to miał całą w pocie. Bo on w tym bercie jeszcze był tam, z tym sztandarem, no to musiał, tego... A ja im dałam ten polski sztandar i miałam taką satysfakcję, jak ci Niemcy się pocili pod polskim sztandarem, stojąc chyba półtorej godziny. Bez ruchu. No a potem było ogólne takie zbratanie, to znaczy wszyscy podchodzili do siebie, podawali sobie ręce, i tak dalej. Ja podeszłam do tego, do pastora. Pastor, taki ogromny mężczyzna, wysoki bardzo, przyjechał z daleka, aż z Niemiec spod granicy, spod granicy holenderskiej. Ponieważ on gdzieś tam mieszkał, a był zaprzyjaźniony z panem Beckerem, więc przyjechał. Ja do niego podeszłam, a on mnie tak objął – taki ogromny, już nawet mnie nie było widać – i powiedział: "Pan Bóg jest jeden, moje dziecko". Bardzo tak miło powiedział. To też pamiętam do dzisiaj. To było takie przeżycie. A w ogóle mieliśmy potem jeszcze jedno przeżycie, bo potem jeszcze była ekshumacja. Potem po ekshumacji byli zaproszeni jeszcze ci, były zaproszone rodziny tych, którzy zmarli. Ale już tych rodzin nie ma, nie mogliśmy tego załatwić. Nawet przez gazety, przez coś, nie można było.
    </section>
    <section>
        <time>19360</time>Ja tą piękną uroczystość, tą pierwszą, z tą tablicą, przyszłam do Karty i mówię: "Słuchajcie, mam takie zdjęcia fantastyczne, mam tyle do powiedzenia. Trzeba napisać o tym. Pisze się różne rzeczy, trzeba napisać również i to. Żeby był pełen obraz. Może macie kogoś tam w tej Wyborczej? Bo tam przecież nie ma dojścia". No przychodzi człowiek, to się nie dostanie, jak nie ma znajomości. Wszystkie te zasunięte te bramki, nie puszczą. Mało to legitymacja: "Pani była umówiona? - Nie. - No to już pani nie wchodzi". Trzeba mieć kogoś. One powiedziały, że mają takiego. I on Kaliski się nazywa, czy coś, taki, jest taki dziennikarz, który jest zaprzyjaźniony ze Zbyszkiem Gluzą, no się znają. On jest od spraw niemieckich. To ja sobie myślę: o, taki to będzie dobry. I właśnie dzięki Karcie to już miałam dojście. Potem jeszcze miałam dojście do pani, która prowadzi dział reportażu, nie powiem nazwisko...
    </section>
    <section>
        <time>19419</time><span style="font-weight:bold">To ja bym chciała, żebyśmy jeszcze na momencik wróciły troszkę do pierwszej dekady powojennej. Jakby Pani powiedziała troszkę o takiej codzienności. Jak Pani studia skończyła i zaczęła pracę, dzieci się urodziły, to jak się żyło w tym czasie?</span> No dobrze. No właśnie może mnie jako mamę rodziny, już coś takiego, te lata pięćdziesiąte, sześćdziesiąte już tak, jak dzieci były małe przede wszystkim. No, jeżeli chodzi o te kartki, no to wiadomo, że to było bardzo uciążliwe, ogromnie. No nie mieliśmy tego. Wielkim sukcesem było, jeżeli kogoś się zobaczyło, że ktoś idzie i na sznurek sobie nanizał papier higieniczny, to się podlatywało i pytało się: "A pan to gdzie to zdobył? A pani to gdzie?". No takie śmieszne rzeczy różne wtedy się zdarzały. A jak człowiek na przykład jakieś tam śledzie zdobył na... W wielkim poście, no to też była wielka frajda, że się śledzie miało tam, czy coś. No, były te trudności. A już największe może były nawet z tym mięsem też. Bo na kartki to było bardzo mało, to było za mało. Na kartki też były różne takie sytuacje, że człowiek na przykład... Ja czasami wracając z pracy, czy coś tam, stałam sobie... Ja nie zawsze przecież pracowałam.
    </section>
    <section>
        <time>19485</time>Na początku, jak dzieci były malutkie, to pracowałam w „Płomyczku”, redagując odpowiedzi na listy czytelników. Te listy czytelników były napisane okropną ortografią. I ja potem musiałam przez dwa lata leczyć się z ortografii. A miałam bardzo dobrą zawsze ortografię, znajomość ortografii. Bo ja zaczęłam pisać tak, jak oni piszą. Bo ja jestem wzrokowcem, więc błędy były, tego. I musiałam każdemu coś dziecku opowiedzieć, odpowiedzieć na pytanie, do czegoś zachęcić. No, jednym słowem, specjalizowałam się w listach. To były grosze, to były dosłownie, nie pamiętam jakie, ale to były grosze. Ale mogłam to robić w domu, przy dzieciach. Dzieci tam spały, czy coś, to ja sobie prasowałam i sobie tam troszkę dorabiałam. No potem już, potem już właśnie one poszły do przedszkola. Moja córeczka poszła. Przez siedem lat ja hodowałam te dzieci, nigdzie nie pracowałam, oprócz takich prac zleconych. A po siedmiu latach już ja poszłam tutaj do tej szkoły podstawowej, żeby mieć dzieci na oku. Bo moja córeczka poszła do tej szkoły podstawowej, ja poszłam wtedy do biblioteki szkolnej na Pradze tutaj, blisko. Taki też stary budynek tutaj jest, historyczny niemalże. No i tam moje dziecko poszło do pierwszej klasy, a mój synek był wtedy jeszcze malutki i jeździłam z nim tutaj do parku wózeczkiem. Ale później już troszeczkę, po roku, czy coś, on też poszedł do przedszkola. Bo jest troszkę młodszy, o parę lat, od siostry. Poszedł do przedszkola, tutaj na Równej jest przedszkole. Przy końcu mojej tej ulicy jest przedszkole do dzisiaj. Z ogródkiem ładnym, taki budyneczek fajny. W tym budyneczku zwykle odbywają się wybory. Jak są wybory, to w tym budyneczku przedszkola naszego się odbywają. No i tam właśnie, synek tam chodził.
    </section>
    <section>
        <time>19589</time>No ale bywało nieraz tak, że ja się zasiedziałam w szkole dłużej. Mój mąż coś tam miał, jakieś zebranie czy też dłużej. On pracował w zakładach Szpotańskiego na Grochowie. I tak było, że moje dziecko miało imieniny, a myśmy przyszli bardzo późno, i mój synek sam siedział i płakał. Bo pani ta też chciała iść do domu, pani woźna, ale musiała z nim siedzieć. Bo wszystkie dzieci zostały zabrane, a biedny solenizant siedział. A myśmy jeszcze wtedy nie pozwalali jemu chodzić na początku, wychodzić samemu. A potem on sobie sam chodził, bo to było bliziutko, i sam przychodził do domu. No więc takie były różne rzeczy.
    </section>
    <section>
        <time>19624</time>Mówię, że jak były malutkie to też nie było tych przecieranek, nie było tych soczków, nie było tego wszystkiego no rzeczywiście. Ni jakichś pampersów, czego... No rzeczywiście było. A potem to już były te sprawy takie właśnie kartkowe, że trzeba... Ja czasami właśnie, jak byłam w Śródmieściu, to byłam w Sezamie. Wtedy Sezam już istniał, w latach jakichś sześćdziesiątych, czy coś. Ja tam schodziłam na dół, na dole tam był sklep mięsny. Teraz jest na górze, wtedy był na dole. I to na te kartki. Bo to musiał być sklep taki, który dawał na kartki. Bo nie każdy sklep. Może tam jakieś były inne poza tym, ale nie sądzę. Bo to też wszystko na czarnym rynku było. To na czarnym rynku to wszystko było. Ja pamiętam, tak stoję, stoję, i tak sobie już umyśliłam, że kawałeczek tej, tej jakiejś tam wołowinki, sztuka mięska, to ja bym sobie chętnie zrobiła coś z tego. Tak sobie wymarzyłam, i myślę sobie: no jeszcze chwilka, jeszcze chwilka. Przede mną ktoś bierze, koniec. I bardzo często tak było, że w ogóle nie doszło mięso żadne na przykład. Przywieźli, człowiek czekał tam po ileś godzin. Przecież to było strasznie męczące. Tam przychodzili, na przykład ustawiała się rodzina. Ktoś przychodził, po godzinie zastępował go ktoś inny, bo przecież nie mógł tyle czasu stać. I w końcu tam po dwóch godzinach, bo nie wiadomo kiedy przywiozą, przywieźli, rzucili na tą ladę. I człowiek taki zadowolony, zachwycony, ale nie doszło do niego. Albo doszło coś innego, czego nie ch... Co mu tak nie odpowiadało – co też jeszcze było dobrze. Albo nic nie doszło, nie ma. Tak, że to były takie rzeczy, rzeczywiście, jak człowiek coś zdobył, a zwłaszcza święta, jakieś uroczystości rodzinne, czy imieniny, to to były różne takie te, utrudnienia duże. Wiadomo, że były duże utrudnienia w sklepach.
    </section>
    <section>
        <time>19726</time>No, teraz wyjazdy. No gdzie wyjeżdżałam z tymi dziećmi, no? Teraz to w ogóle sobie jeżdżą, nawet za granicę sobie jeżdżą z dziećmi, i tak dalej. No to nie, to gdzieś tak pod Warszawę. Na letniaki się wyjeżdżało w okolice warszawskie. No właśnie pojechaliśmy ze znajomymi, którzy mieli trójkę dzieci, a ja miałam dwoje, bo się wtedy urodził Konradek i był malutki jeszcze, taki w beciku. A moja Ania miała wtedy trzy, czy cztery latka, czy coś w tym rodzaju. Cztery latka chyba miała. Pojechaliśmy do Broku nad Bugiem. Ale Brok nad Bugiem, to nie było tak jak teraz, że to jest cały kurort tam, prawda. I przystań jest i w ogóle. To była mała osada letniskowa opalana za pomocą lampy naftowej, bo elektryczności nie było. No i piece takie kuchenne. Ja pojechałam z koleżanką, żeby było raźniej. Byłam z nią zaprzyjaźniona, i z jej mężem też. I oni mieli te trzy dziewczynki. Wtedy mieli trzy dziewczynki, a potem tam mieli, ho, ho, i pięć dziewczynek. I w końcu jednego chłopca na pociechę. Ale wtedy jeszcze taka była rodzina właśnie tak. I pojechałam z nią, bo razem studiowałyśmy, zresztą ona tego... Takie były wspólne też, podobne, psychologiczne studia. I pamiętam, że myśmy miały tam bardzo ciężko. Znaczy, jej mąż musiał, mógł... On pracował w Instytucie Lotniczym. Jej mąż jakoś miał urlop i mógł pojechać, a mój nie miał urlopu wtedy, więc miał dojeżdżać. A dojeżdżało się tak, że się jechało gdzieś tutaj do Wyszkowa, czy coś tam, i stamtąd się jechało przez jakąś miejscowość, już teraz nie pamiętam, do Broku furmanką. Taka była historia. No myśmy też tam pewnie tak jechali, już nie pamiętam jak myśmy jechali. No i ja pojechałam z tym dwojgiem dzieci, a on miał dojechać. Na sobotę i niedzielę dojeżdżać.
    </section>
    <section>
        <time>19843</time>No i byłam z tą moją Luleńką, z tą moją Luleńką i z tym moim Arturkiem, z tymi moimi przyjaciółmi. Prowadziliśmy wspólną kasę, wspólne rachunki, bośmy tam wspólnie kupowali różne rzeczy. I Artur miał motocykl. I to było cudowne, dlatego, że jak... Rano się spotykaliśmy z Arturem zwykle w biegach, wynosząc nocniczki dzieci. Bo klop był na zewnątrz, naturalnie. Więc spotykaliśmy się takim tym. A potem po południu, jak kładliśmy dzieci spać, to najpierw on zabierał swoją żonę Luleńkę na siodełko tego motocykla i jechali na grzyby albo na jagody, jak to było wcześniej. A jak było później, to na grzyby. Tam było bardzo dużo, po tych ścieżynkach tego pięknego lasu nad Brokiem tam. Znaczy nad Bugiem, w tym Broku. I tak się jechało, i się mówiło, a potem on przywoził Lulę, i potem na drugie pół godziny zabierał mnie. Żebyśmy obie skorzystały z tego, jak dzieci śpią. Potem zabierał mnie i jechało się wolniuteńko, ja tylko mówiłam: "Artur! Stop, grzyb". No i tak z biegu, na tym motorze, zbierało się grzybki. No i sobie umilaliśmy życie.
    </section>
    <section>
        <time>19916</time>A ja między innymi prasowałam tam, pamiętam, którejś soboty i niedzieli miał przyjechać mój mąż, i ja w piątek prasowałam pieluszki żelazkiem na węgle, i zatrułam się czadem. Dostałam dużej gorączki, miałam wymioty. To było zaczadzenie. Bo ja ciągle machałam tym, prawda, i tutaj się ten ulatniał. Chociaż to było niby na powietrzu, z takiej werandki. To były takie domki drewniane, tego, ale już nie pamiętam czy ja prasowałam na dworze. Może nie na dworze, może w środku. Ale wszystko jedno, no zatrułam się. Zatrułam się wtedy tym czadem. Tak, że wtedy trzeba było te pieluszki prasować. A jak tutaj prać te pieluszki, jak je wygotowywać? Na szyszkach. Chodziliśmy po szyszki i rozpalaliśmy wtedy tą kuchnię na fajerki. Bo tak to robiliśmy jedzenie przeważnie dla tych dzieci, te przecieranki, czy coś, to na prymusie. Tak, że proszę sobie przyuważyć, jak wtedy było ciężko też nam, tym kobietom w peerelu. Tyle miały dzieci. No, tak to mniej więcej wyglądało.
    </section>
    <section>
        <time>19980</time>To samo było zresztą, zresztą to samo było z ubrankami. To przeważnie dawały koleżanki jedne drugim, to się nosiło po kimś. Jeszcze nie było wtedy tych lumpeksów, prawda, to się nosiło po kimś. A teraz książki. Dobra książka to było te... To trzeba było mieć zaprzyjaźnioną w księgarni osobę. Ja mam taką osobę, do której dzisiaj jeszcze mamy kontakt i się spotykamy do dziś. Miała przez wiele lat tutaj księgarnię na rogu. Na rogu Stalowej i tej, jakiejś tam Czynszowej czy którejś. Tą wielką księgarnię, dużą. Która też splajtowała teraz i też będzie do wynajęcia. I jak znam życie, to będzie alkoholowy, albo jakiś inny. I nie będziemy mieli księgarni na... To jest historyczna księgarnia, ona tutaj istnieje już pięćdziesiąt, czy ileś lat. Bo najpierw był ktoś inny i to była potem prywatna, a przedtem była państwowa. Potem były moje dwie panie zaprzyjaźnione, to była prywatna też. No i właśnie książki. Więc jak się miało znajomych, to jeszcze można było spod lady, spod lady. A potem były te Dni Książki i Prasy, to były bardzo ciekawe imprezy, bardzo dobre. Spotkania z autorami. To też się tak biegało na te wszystkie festyny z książką, żeby coś tam, jakiś bestseller kupić, żeby coś złapać. Tak, że z książkami też było bardzo ciężko. Z podręcznikami dla dzieci było ciężko, z książkami. Podręczniki to się tak, jak to mówią, z jednego na drugi, ubranka też. Mój Konradek nosił po Ani i zawsze był wściekły, bo guziki sweterka były nie na tą stronę, a on przecież jest chłopiec i mężczyzna. To też niechętnie brał te, te, jakieś tam po siostrze niektóre rzeczy.
    </section>
    <section>
        <time>20081</time>Trudno było, trudno, nie było za dobrze. Znaczy, może niektórym, tym partyjniakom to na pewno, takim zwłaszcza na stanowiskach partyjniakom. Bo jeszcze byli tacy ludzie wówczas, nawet miałam takich znajomych później, którzy mi powiedzieli... Ja mówię: "No, taka mądra, sensowna kobieta, czy musiałaś być w tej partii?". A ona mówi: "Ale myśmy z mężem myśleli, że my tylko w ten sposób możemy coś zrobić i komuś pomóc". Tak też niektórzy myśleli. Tylko, że to było bardzo niebezpieczne, bo żeby oni zostali wciągani. To był taki mały paluszek, który się podawało, i potem byli wciągani kompletnie w to wszystko. I prawie nic zrobić nie mogli, a było jak było. Tak, że tak. No może to będzie tyle. <span style="font-weight:bold">To dziękujemy bardzo.</span> Blaski i cienie peerelu.
    </section>
    <section>
        <time>20134</time>Gapciu kochany, przeżyliśmy z tobą miłe chwile, chwile wspomnień, które z perspektywy czasu wszystkie wydają nam się raczej, raczej miłe, prawda? Ale przeżyliśmy również prawdziwy horror, jesteśmy już bardzo zmęczeni, bez sił, i dlatego... Ale ponieważ ci, którzy nas tak męczyli, to jednak mieli dobre intencje, to słuchaj, pożegnamy ich prawda, pożegnamy? To pożegnaj ich ładnie, proszę. Łapeczką do widzenia, do widzenia, pa, pa, pa, pa.
    </section>
</article>