<?xml version='1.0'?>
<article>
    <section>
        <time>0</time>Maria Nowicka: Nazywam się Maria Nowicka. Nowicka to jest nazwisko, które uzyskałam w związku z małżeństwem z Jackiem Nowickim, architektem, a moje rodowe nazwisko – z domu jestem Lipszyc. Urodziłam się 8 września 1919 roku w Warszawie. Ale w Warszawie mieszkaliśmy tylko krótko, u siostry mojej mamy, która się nią opiekowała, bo była starsza o dwanaście lat. I rodzice przyjeżdżali tylko z okazji kolejnych narodzin i kolejnych dzieci, a mieszkaliśmy z coraz większa rodziną w Ostrówku. Wówczas to był powiat radzymiński, a obecnie zmieniły się podziały administracyjne i jest to powiat wołomiński.
    </section>
    <section>
        <time>66</time>Mieszkaliśmy w dużym domu, który kupił dziadek, a ojciec go, zanimśmy tam zamieszkali jeszcze przed założeniem rodziny, remontował i adaptował. I był to dom, który był jedną z dacz kolonii urzędników carskich. Kupiony był w roku 1912. Rodzice poznali się… Z okazji urodzin przyjaciółki mojej mamy z gimnazjum, Zofii Steinberg, która była córką jednego z trzech właścicieli fabryki wstążek, która się mieściła na ulicy Mokotowskiej pod numerem 22.
    </section>
    <section>
        <time>131</time>Na tych urodzinach był również młody Samuel Józef Lipszyc, który był synem dyrektora tej fabryki i jednego z udziałowców, Majera Lipszyca. Rozmawiali krótko. Zapoznali się, ale potem spotykali się i po niewielu miesiącach przyjaciele z zadziwieniem się dowiedzieli, że Aldona wychodzi za mąż.
    </section>
    <section>
        <time>166</time>To taka śmieszna anegdotka: Któryś z przyjaciół krzyknął: – <span style="font-style: italic;">Jak to! Przecież dopiero co się poznali i tylko krótko rozmawiali, o tem jak się sadzi kukurydzę!</span> Bo ojciec był inżynierem rolnikiem i podobno właśnie między innymi na ten temat rozmawiali. Ojciec był Żydem. Pochodził z rodziny bardzo wykształconej i związanej z tradycjami ale mniej więcej, można powiedzieć analogicznie, jak ludzie katolicy niewierzący, którzy różne obyczaje w rodzaju choinki i kolęd jednak obserwują.
    </section>
    <section>
        <time>223</time>Dziadek był człowiekiem niezwykle serdecznym, niezwykle nastawionym na pomaganie ludziom, interesującym się różnymi dziedzinami, bardzo wrażliwym i na poezję, i na literaturę, i na muzykę. I mimo że osierociał mając szesnaście lat i w tym wieku zaczął pracować, i formalnego wykształcenia wyższego nie miał, był bardzo oczytanym i bardzo, w różnych dziedzinach, wiele wiedział i wieloma dziedzinami się interesował.
    </section>
    <section>
        <time>268</time>Jego ojciec Itzhak Lipszyc ? miał w jakimś okresie przedsiębiorstwo transportowe. Pewnie po prostu była to platforma-kombajn i przeprowadzał jakieś przeprowadzki i transporty. Potem pracował jako księgowy w jakimś biurze, nawet nie wiem jakim. Pamiętam go jako staruszka, który już poszczególnych swoich wnuków nie rozróżniał, tylko wiedział, że to są jego wnuki. Ale też był bardzo życzliwy i bardzo serdeczny.
    </section>
    <section>
        <time>316</time>Babcia zanim wyszła za mąż pracowała krótko jako nauczycielka w jakiejś najniższego rzędu szkółce, a potem w jakimś biurze. Ale jak wyszła za mąż to już nie pracował nigdy, tylko była bardzo utalentowaną i bardzo zaangażowaną gospodynią domową z rozległymi zainteresowaniami kulinarnymi. Ale nie tylko. Bo również interesowała się filozofią, wiem że dużo czytała. I oboje dziadkowie, oprócz języka polskiego, którym się posługiwali bezbłędnie, bez żadnego obcego akcentu, ani bez błędów językowych, dziadek znał jeszcze oczywiście bardzo dobrze rosyjski, bo w rosyjskich – w czasach zaborów – w rosyjskich szkołach się uczył.
    </section>
    <section>
        <time>381</time>Babcia też znała świetnie rosyjski i literaturę rosyjską. Ale oprócz tego dziadek jeszcze znał zarówno język hebrajski, jak jidysz. Dobrze znał również niemiecki i trochę francuski. A babcia, nie wiem dokładnie, ale też jakieś języki obce znała. Natomiast wszystkie dzieci, a było ich sześcioro – ojciec był drugim z kolei dzieckiem – miały co najmniej średnie wykształcenie i jeszcze potem jakieś dodatkowe pomaturalne studia odbywali. Najstarsza córka skończyła medycynę. Ojciec skończył – to się wówczas nazywało kursy rolniczo-przemysłowe – ale potem uzyskał status uczelni wyższej i ojciec był inżynierem rolnikiem z dyplomem SGGW. I dlatego całe życie pracował w rolnictwie.
    </section>
    <section>
        <time>454</time>Studia rolnicze podjął, dlatego że najbardziej go interesowała przyroda i rolnictwo, i chciał pracować jako administrator, kierownik jakiegoś większego obiektu rolniczego, jakiegoś folwarku, czy nawet większego gospodarstwa ziemiańskiego, bo własnych gruntów nie miał. I ten dom w Ostrówku to właśnie między innymi stąd pochodził, że dziadek kupił oprócz domu z przyległym, niedużym ogrodem, kupił jeszcze dziesięć mórg, czyli pięć sześć dziesiątych hektara po to, żeby ojciec miał jakiś kawałek ziemi, gdzie mógłby sobie gospodarować wedle własnej ziemi i własnych planów. I to gospodarstwo funkcjonowało od początku, od czasów kiedy dziadek kupił ten obiekt. A kiedy ojciec się ożenił i potrzebował własnego lokum wyprowadził się z domu rodziców, a dziadkowie mieli mieszkanie przy ulicy Koszykowej, i właśnie zamieszkali ze świeżo poślubioną Aldoną w tym domu przez dziadka kupionym.
    </section>
    <section>
        <time>544</time>Powiedziałam tylko o dwojgu starszych dzieciach dziadków, ale kolejna była córka Natalia, która skończyła, zdała maturę, w gimnazjum imienia Wereckiej przy ulicy Foksal, a potem jeszcze odbyła jakieś… Nie wiem dokładnie jak to było, gdzie, ale miała duży talent aktorski i była bardzo muzykalna, pięknie śpiewała. I potem pracowała w dwóch zawodach. Po pierwsze, jako dziennikarka – pisywała reportaże, pisywała jakieś również krótkie opowiadania, wszystkie o nastawieniu socjologicznym, można powiedzieć, i społecznym. Wyszła za mąż za Zygmunta Zarębę, który był w czasach kiedy ja już pamiętam, był – z ramienia Polskiej Partii Socjalistycznej, PPS – był posłem na Sejm, chyba w dwóch kadencjach.
    </section>
    <section>
        <time>625</time>Poza tem był redaktorem naczelnym „Robotnika”, pisma PPS. Nadto pisał niezliczone artykuły i kilka książek. Książki te teraz niektóre były wznawiane, a ostatnio historycy pracują nad wydaniem listów Zygmunta Zaręby, miedzy innymi z czasów wojny i okupacji. Listów dotyczących działalności konspiracyjnej PPS. To może potem jeszcze o tym wspomnę, co się działo dalej z Zygmuntem Zarębą, bo to chyba ważne i ciekawe. Ale w każdym razie jest to postać znana historykom i ceniona. A ciotka Natalia, oprócz tego że pracowała jako pisarka, to jeszcze prowadziła teatr, amatorski teatr przy organizacji TUR, Towarzystwo Uniwersytetów Robotniczych, dla młodzieży.
    </section>
    <section>
        <time>710</time>Miałam okazje wiele lat później poznać jedną z członkiń zespołu tego teatru, który ciocia Natalia prowadziła, która dowiedziawszy się, że jestem bratanicą Natalii bardzo się ucieszyła i długo opowiadała, jakie to było dla nich ważne, jakie to było przeżycie, że mogą występować, że mogą dla młodzieży robotniczej przygotowywać kolejne przedstawienia. Następne to były dwie siostry bliźniaczki ojca Helena i Herminnia. Obie siostry skończyły również szkołę Wereckiej, zdały maturę. Jedna z ciotek była wykwalifikowaną buchalterką, całe życie pracowała właśnie jako księgowa, między innymi w fabryce wstążek, w której dziadek był dyrektorem.
    </section>
    <section>
        <time>787</time>A druga siostra… Wiem, że świetnie znała angielski i że kiedy byliśmy już w takim wieku, że to było możliwe, czytała nam na przykład angielskie opowiadanka w rodzaju kipligowskich, takich sobie bajeczek. Miała tekst angielski, patrzyła na to, a bajkę opowiadała po polsku dokładnie tłumacząc bez zatrzymania. Ostatnia z córek dziadka i babci Lipszyców to była Anna Klara, też absolwentka gimnazjum Wereckiej, która potem była między innymi członkinią „Reduty” Osterwy, też jako aktorka tam występowała. Oprócz tego skończyła Państwowy Instytut Robót Ręcznych, PIR. I miała duże zdolności plastyczne. Robiła różne piękne rzeczy – wycinanki, hafty, koronki, różne takie rzeczy. Uczyła młodzież w pewnym okresie robót ręcznych.
    </section>
    <section>
        <time>869</time>A potem, ponieważ oprócz języka polskiego, rosyjskiego – z natury rzeczy – nauczyła się już sama, chyba przez kursy prowadzone przez ambasadę włoską, włoskiego i była tłumaczką literatury włoskiej. Parokrotnie bywała we Włoszech, miała przyjaciół Włochów. A na starość osiadła w gospodarstwie w Ostrówku i miedzy innymi żyła z tego, że miała krowę i sprzedawała mleko oraz produkowała również na przykład maliny, i miała plantację truskawek. Tak to było. Ale to już dużo później. Jeśli chodzi natomiast o rodzinę mamy – mama urodziła się w Tyflisie, stolicy Gruzji, obecnie, po gruzieńsku zwanej Tbilisi, w roku 1896. Była przedostatnim dzieckiem dziesięciodzietnej rodziny Jastrzębskich.
    </section>
    <section>
        <time>949</time>Dziadek, Serafin Jastrzębski, w wieku dziewięciu lat stracił matkę i ojciec, nie wiem dlaczego i w jakich warunkach, ale przejechał wraz z dziewięcioletnim synem do Tyflisu, a niedługo zmarł. I Serafin został stypendystą rządu carskiego. Skończył gimnazjum państwowe rosyjskie, a następnie studia farmaceutyczne. I potem pracował jako farmaceuta wojskowy, bo musiał odsłużyć, odpracować to państwowe stypendium, które mu umożliwiło zdobycie wyższego wykształcenia i zawodu. Pradziadka, w przeciwieństwie do pradziadka Lipszyca, nie znałam ponieważ zmarł kiedy moja mama miała pięć, czy sześć lat. I wychowywała ją jej matka Maria Lenke, córka Augusta Lenke, który był Węgrem, ale oprócz krwi węgierskiej miał jeszcze i rosyjską i niemiecką.
    </section>
    <section>
        <time>1043</time>Kiedy się pobrali Maria miała siedemnaście lat. Była bardzo piękna, bardzo wrażliwa, bardzo utalentowana. No, właśnie dziesięcioro dzieci urodziła, z tego dwaj synowie zmarli we wczesnym dzieciństwie, w niemowlęctwie, a ośmioro doszło do dorosłości. Najstarszy syn był architektem i profesorem architektury potem – Władysław. Następna była córka Weronika, która była inżynierem, specjalistą od budowy mostów, i pracowała w tym zawodzie. A dalej byli synowie. Ponieważ już ojciec nie żył, nie wszyscy mogli zdobyć wyższe studia. Jeden był ślusarzem, o niektórych nawet nie wiem, jak pracowali.
    </section>
    <section>
        <time>1114</time>A młodsi, którymi się już opiekowała i którym pomagała ta starsza siostra Weronika, która już pracowała, jeden był artystą. Nie, dwaj nawet. Leopold i Oktawian skończyli Akademię Sztuk Pięknych, wtedy kiedy już przyjechali do Polski. A pozostali bracia różne mieli zawody i niekiedy bardzo dramatyczne przeżycia, ponieważ w takich czasach się urodzili i żyli. Mama była bardzo związana z rodziną, bardzo muzykalna, również utalentowana aktorsko, co miedzy innymi wykorzystywała kiedy już zamieszkaliśmy na Żoliborzu, jako członkini zespołu Teatru „Baj”, który tam powstał. Ale poza tem jeszcze…. Nie! To trzeba powiedzieć chyba najpierw o tym skąd się wzięli w Polsce.
    </section>
    <section>
        <time>1196</time>Matka, Maria Jastrzębska, zmarła kiedy mama miała szesnaście lat. W tym czasie już starsza jej siostra, Weronika, która była wielką patriotką polską i nawet bracia sobie z niej podkpiwali i mówili, że będzie królową polską i mówili do niej: <span style="font-style: italic;">– Królowo, wcześniej wróciła do Polski.</span> Ale kiedy zmarła matka, dwoje najmłodszych, Rodonę, przed najmłodszą i najmłodszego Oktawiana, sprowadziła do Polski i opiekowała się nimi aż do dorosłości. Pozostali bracia dłużej żyli w Tyflisie. Władysław, jak wspomniałam najstarszy z żyjących, skończył studia w Petersburgu i potem tam pracował jako architekt i tam założył rodzinę i miał dzieci. A wrócił do Polski, przyjechał do Polski dopiero w 1926 roku.
    </section>
    <section>
        <time>1284</time>Jeszcze jednego brata sprowadziła Weronika do Polski – Leopolda i ten właśnie skończył Akademię Sztuk Pięknych, ale w wieku dwudziestu trzech lat zmarł. Natomiast Oktawian, drugi artysta, również po Akademii Sztuk Pięknych, w Polsce, najpierw jako młody chłopiec skończył gimnazjum Chrzanowskiego w Warszawie, potem właśnie Akademię, kiedy wybuchła wojna wstąpił do Legionów, a mama zaangażowała się w POW, w Polskiej Organizacji Wojskowej. Uczestniczył w wojnie polsko-bolszewickiej w 1920 roku, gdzie był ranny i odznaczony Krzyżem Virtuti Militari.
    </section>
    <section>
        <time>1359</time>Pod koniec dwudziestolecia niepodległej Polski najpierw miał, jako były legionista dostał, gospodarstwo w powiecie dziśnieńskim na Wileńszczyźnie i tam gospodarował, a następnie został attache kulturalnym w Paryżu, przy ambasadzie polskiej. No i kiedy wybuchła wojna między innymi uczestniczył, mówię już o II wojnie światowej oczywiście, wstąpił znowu do wojska polskiego, walczył pod Narwik i znowu był drugi raz ranny. I do Polski już nie wrócił. Po wojnie początkowo jeszcze mieszkał w Paryżu, a potem emigrował do Kanady. Notabene, później pracował tam znowu, bardzo aktywnie uczestniczył w różnych działaniach emigracji polskiej, polonii w Kanadzie.
    </section>
    <section>
        <time>1458</time>Malował przez całe życie. Organizował wystawy, jakieś prelekcje dotyczące polskiej sztuki plastycznej. A mieszkał w prowincji Quebec i miał tam dom z ogrodem, i tam urodziła się jego druga córka. A pierwszą jeszcze w Warszawie miał i jako paroletnie dziecko wywiózł za granicę. Nie mieliśmy z nim żadnego kontaktu w czasie okupacji, ale i w Polsce powojennej też przez dłuższy czas nie bardzo się można było kontaktować. Ponieważ władzom PRL wuj naraził się miedzy innymi tym, że zorganizował wywóz, co traktowane było jako zbrodnia przeciw Polsce i patriotyzmowi, wywóz sławnych arrasów wawelskich, które zostały potem po bardzo wielu latach, zwrócone.
    </section>
    <section>
        <time>1541</time>Ale wywiózł je właśnie po to, żeby je ratować przed zniszczeniem, albo przed zagrabieniem przez Rosjan. No to nie wiem, czy jeszcze dalej mam opowiadać o rodzinie. <span style="font-weight: bold;">Jarosław Pałka: Proszę opowiedzieć, pani Mario, jak to się stało, że znaleźliście się w Ostrówku? Te pierwsze Pani lata w Ostrówku.</span> Tak, to bardzo ważny okres w życiu mojej rodziny, a dla mnie też bardzo ważny przez całe życie. W Ostrówkuśmy zamieszkali, dlatego że trudno było o mieszkanie. Ojca nie było stać na to, żeby kupić albo wynajmować mieszkanie w Warszawie. W pierwszych latach był początkującym pracownikiem. Jego marzenie o administrowaniu gospodarstwem ziemiańskim okazało się niemożliwe do zrealizowania, co było ciężarem dla ojca przez całe życie i co sprawiło, że z natury zawsze bardzo żywy i towarzyski, i wesoły, był potem zgaszony i raczej się wycofywał z życia towarzyskiego.
    </section>
    <section>
        <time>1635</time>Bardzo był zaangażowany w swoją pracę zawodową w Ministerstwie Rolnictwa i Reform Rolnych, a potem w Wojewódzkim Urzędzie Ziemskim. Był inspektorem. Jeździł często na jakieś lustracje sytuacji gospodarki rolnej i wsi po całej Polsce, skąd przywoził często różne wyroby ludowe – jakieś tkaniny, pasiaki, hafty oraz miód w beczułkach drewnianych. Ale zostać rolnikiem praktycznym nie mógł, ponieważ nawet ogłaszał, że poszukuje pracy i podawał jakie są jego kwalifikacje zawodowe rolnicze, ale jego nazwisko okazało się przeszkodą nie do pokonania. Kiedyś… Albo nie dostawał żadnych propozycji i odpowiedzi na swoje oferty zatrudnienia.
    </section>
    <section>
        <time>1714</time>A kiedyś dostał list od jakiegoś ziemianina, który powiedział, że: <span style="font-style: italic;">Pana kwalifikacje bardzo nam odpowiadają, ale pana nazwisko – nie. </span>Jego pochodzenie okazało się przeszkodą nie do pokonania. I właśnie dlatego ojciec, który był dobrze sytuowany, jako dyrektor fabryki, kupił mu te dziesięć mórg. No więc ponieważ nie stać go było, a poza tem chciał być bliżej tego swojego gospodarstwa, mieszkaliśmy stale na Ostrówku, który nazywaliśmy Górki, ponieważ zanim powstała stacja Klembów na linii kolejowej Warszawa – Białystok, był taki przystanek prowizoryczny, który się nazywał Górki.
    </section>
    <section>
        <time>1780</time>Nie było tam chyba nawet żadnego budynku tylko, jak trzeba było, to się pociąg zatrzymywał. Ojciec dojeżdżał do pracy pociągiem i najczęściej późnym wieczorem wracał zmęczony z pracy do nas, do Górek, na wieś. A czasami zostawał w Warszawie i wtedy nocował u rodziców. Rodzice po wielu latach zamieszkiwania przy ulicy Koszykowej, co wspomniałam, zbudowali własną willę na powstającym osiedlu willowym na Wierzbnie. Była to willa jednorodzinna, z ogrodem, bardzo ładna. I ojciec później tam nocowywał. Ale na ogół starał się codziennie wracać do domu, do rodziny. W ten sposób mama przez cały dzień była sama. I kiedy nas już było czworo ojciec doszedł do wniosku, że to jest za ciężko, żeby mama się opiekowała taką dużą gromadą dzieci, zwłaszcza że przychodziły po niespełna dwuletnich odstępach kolejne dzieci.
    </section>
    <section>
        <time>1874</time>Postanowił zaangażować jakąś dziewczynę do pomocy. A nie wspomniałam o tym, że ojciec w czasie kiedy remontował zakupiony dom górkowski, zaprzyjaźnił się z proboszczem parafii tamtejszej, która mieściła się w Klembowie. To była wieś parafialna. Był tam kościół murowany, dosyć okazały. Zaprzyjaźnił się z księdzem kanonikiem Jakubem Dąbrowskim i odwiedzał go jeszcze, jak był kawalerem, i właśnie nadzorował te prace budowlane. Odwiedzał księdza, prowadzili jakieś dysputy filozoficzne i teologiczne.
    </section>
    <section>
        <time>1936</time>I o ile wiem grali również w szachy. Ksiądz Dąbrowski potem awansował na proboszcza w Kościele pod wezwaniem Świętego Jakuba przy placu Narutowicza w Warszawie. I tam ojciec się udał i prosił księdza, żeby gdyby wśród swoich parafianek znalazł kogoś, kto by się zechciał zaangażować do pomocy w gospodarstwie domowym i w opiece nad dziećmi, to prosił, żeby do nas skierował. A nie powiedziałam jeszcze o jednej ważnej rzeczy, że ojciec wtedy, kiedy zdecydował się poślubić Aldonę Jastrzębską został ochrzczony przez proboszcza u Świętego Jakuba, przez swego przyjaciela, księdza Dąbrowskiego, który potem udzielił ślubu ojcu i mojej mamie, a potem kolejno chrzcił wszystkie przychodzące na świat dzieci. No i któregoś dnia zawędrowała do Kościoła Świętego Jakuba Helenka Kowalska ze wsi Głogówek, to jest gdzieś nieopodal Włocławka.
    </section>
    <section>
        <time>2030</time>Przyjechała do nieznanej sobie Warszawy, po raz pierwszy do Warszawy, ponieważ miała widzenie – Chrystus polecił jej, żeby wstąpiła do klasztoru i powiedział, że ma dla niej ważne misje i że będzie kierował jej krokami. Przyjechała do Warszawy chcąc wstąpić do klasztoru. I szła. Wysiadła na Dworcu Głównym, dawnym, tym przy Towarowej, no i szła pierwszą ulicą, która stamtąd prowadziła – Grójecką, i doszła na plac Narutowicza. Ksiądz jeszcze był w zakrystii. Rozmawiał z nią dłuższy czas i doszedł do wniosku, że to jest jakaś niezwykła dziewczyna i że trzeba jej pomóc. I właśnie dlatego dał list polecający treści mniej więcej takiej, że: <span style="font-style: italic;">Nie znam dziewczyny, ale może się nada. Budzi zaufanie. </span>
    </section>
    <section>
        <time>2098</time>Ona z tym liścikiem i z małym węzełkiem, z którym przywędrowała do Warszawy, przyszła. A szukała pracy, dlatego że wtedy był obyczaj, że zgromadzenia zakonne żądały od kandydatek wstępujących do klasztoru wniesienia wiana. A Helenka pochodziła z rodziny liczącej dziewięcioro dzieci, ona była trzecia z kolei, no i nie było oczywiście stać jej rodziny na to, żeby taką sumę wyłożyć. Nie wiem, ile to było pieniędzy. No i właśnie przyszła do nas pracować. Z domu uciekła, ponieważ rodzice bardzo ją kochali i nie chcieli, żeby wstępowała do klasztoru, widzieli dla niej inną drogę życiową. Chcieli żeby wyszła za mąż, żeby miała dzieci. A wcześniej po prostu była bardzo potrzebna przy opiece nad młodszym rodzeństwem, którego liczba się zwiększała w krótkim czasie oraz musiała również pracować w gospodarstwie. Więc uciekła. Uciekła z małym węzełkiem, właśnie szukać drogi do klasztoru, tak jak jej Pan Jezus polecił.
    </section>
    <section>
        <time>2189</time>I dalszy ciąg był taki, że Helenka u nas pracowała ponad rok. Wtedy nas było czworo, a pod koniec jej pracy urodziła się piąta z kolei moja siostra, Nina. Helenka okazała się bardzo wspaniałą i piękną dziewczyną, piękną w sensie duchowym. Ogromnie porządna, szalenie rzetelna, pełna dobrej woli i życzliwości dla ludzi. Bardzośmy się z nią zżyli i bardzośmy ją pokochali. Ona chyba też nas lubiła. Pracowała ciężko, myślę że… no, ciężej niż w gospodarstwie, małym ubogim gospodarstwie chłopskim, to nie! Ale przecież wtedy nie było żadnej pomocy w gospodarstwie domowym, które teraz wszelkie prace ułatwiają, albo zgoła wyręczają. Na przykład pranie w naszej licznej rodzinie, to była ciężka praca dwudniowa.
    </section>
    <section>
        <time>2268</time>Wtedy obiad był już tak zwany „praniowy”, bardzo już uproszczony, bo nie było czasu nic ugotować, no a trzeba coś było, choćby dla dzieci. Ale to było tak, że trzeba było wiadrami nosić wodę, a w zimie najpierw jeszcze drągiem wybić skorupę lodu w studni, żurawiem ciągnąć wiaderka i je przynosić. Potem rozpalać ogień pod kuchnią, przedtem narąbawszy drzewa i natłukłszy węgla. No i potem na balii się prało.
    </section>
    <section>
        <time>2306</time>Nowoczesnym wynalazkiem była metalowa tara i nawet mieliśmy wyżymaczkę, co było już niebywałym wynalazkiem, na korbę, która była przykręcana do krawędzi balii. Już się ręcznie nie wyżymało, no i oczywiście się nie prało kijanką w sadzawce albo strudze, jak to robili sąsiedzi z naszej wsi i ze wszystkich sąsiednich. Bo wprawdzie Ostrówek jest położony trzydzieści kilometrów od Dworca Wileńskiego, od Pragi, ale były tam głównie drobne gospodarstwa małorolne, a gleby były bardzo ubogie – albo torf ze skłonnością do zabagniania, albo piaski.
    </section>
    <section>
        <time>2361</time>Nasze gospodarstwo akurat było na takiej niewielkiej wyspie lepszej gleby z podłożem gliniastym i dużo urodzajniejszej, no a potem jeszcze umiejętnie uprawianej. Dawała lepsze plony. Ale w okolicy była straszna bieda i ciemnota. No więc praca była nielekka w gospodarstwie domowym, ale myślę że jednak lżejsza niż w gospodarstwie wiejskim. Helenka była bardzo pobożna. Miała piękny głos i od rana śpiewała pieśni pobożne. Od niej się nauczyłam, mając pięć, a potem sześć lat, pieśni „Kiedy ranne wstają zorze” i wieczorną: „Wszystkie nasze dzienne sprawy przyjm miłośnie Boże prawy”, a również pieśń, której wtedy nie rozumiałam, ale która była najczęściej przez Helenkę śpiewana – „Jezusa ukrytego w eucharystii czcić”.
    </section>
    <section>
        <time>2445</time>Bo Helenka była bardzo gorącą wyznawczynią Pana Jezusa, w związku z czym oczywiście eucharystii, czyli komunii świętej, sakramentu. Helenka po przeszło roku, kiedy zebrała potrzebną kwotę – a nie wydawała ani grosza, miała utrzymanie, jakieś potrzebne elementy ubrania dostała, mama skądś je zdobyła i jej przekazała – zebrała w ciągu roku tę kwotę i żegnana przez nas z wielkim żalem poszła do swojego Zgromadzenia Sióstr Miłosierdzia Bożego przy ulicy Żytniej. Jeszcze raz potem odwiedziła nas.
    </section>
    <section>
        <time>2510</time>Byliśmy wtedy kolejny raz na niedługo w Warszawie. Przyszła do nas. I pamiętam żeśmy się bardzo ucieszyli, ale, ku naszemu zdziwieniu i żalowi, wcale się z nami nie bawiła. Poszły z mama do sąsiedniego pokoju. Rozmawiały długo. Myśmy się bawili. Siostra, która z nią przyszła... Helenka była wtedy jeszcze w białym weloniku i w jakiejś szarej chyba sukni do ziemi, bo była nowicjuszką czy postulantką, nie wiem, jak to się nazywało i na którym etapie ona była. W każdym razie dziwiliśmy się, że się z nami wcale nie bawiła. Wyszły po jakimś dłuższym czasie, po rozmowie i tylko widzieliśmy, że obie były zapłakane. I potem przez lata całe mama wspominała tę wizytę i mówiła, że Helenka jej się zwierzała, że bardzo jest jej ciężko, że jest doświadczana. Taka była wtedy chyba metoda kształtowania postaw pożądanych w klasztorze i doświadczenia siły powołania, że się…
    </section>
    <section>
        <time>2599</time>Na przykład kazano jej szorować korytarz i refektarz, a kiedy już było do białych desek pięknie wszystko wyszorowane, wylewały tę brudna wodę, te pomyje z powrotem, i musiała po raz drugi ścierać, i po raz drugi myć podłogę. Mama, która zawsze, całe życie uważała, że szczęściem i misją kobiety jest małżeństwo i rodzina, i macierzyństwo, namawiała ją, żeby wróciła do nas pracować, że przecież może założyć rodzinę i będzie jej dobrze, po co ma tak cierpieć i po co ma być upokarzana. Ale Helenka oczywiście odmówiła, bo jej decyzja była naprawdę niezłomna. Mama Helenkę też odwiedziła raz, a potem Helenka z nami już… Z Warszawy i z Żytniej została przeniesiona do innego domu tego Zgromadzenia. Była i … w Płocku chyba przez jakiś czas była. Potem była w Wilnie i w końcu, w ostatnich latach życia, w Krakowie.
    </section>
    <section>
        <time>2685</time>Na przedmieściu Krakowa – w Łagiewnikach. I potem już nigdyśmy jej nie widzieli, a listów też nie pisała. I nie wiem, czy dlatego że już była bardzo zaabsorbowana i że już się nasze więzi osłabły, czy może nie było im wolno utrzymywać takich kontaktów ze światem świeckim. Nie wiem. W każdym razie wiem, że żadnych listów nie otrzymywaliśmy. No, o telefonie nie było mowy, bo nie mieliśmy telefonu, a ona pewnie też nie miała dostępu do telefonu. No więc przez wiele, wiele lat, nie mieliśmy żadnego kontaktu z Helenką i nawet nie wiedzieliśmy, że umarła i kiedy umarła. A zmarła na gruźlicę w wieku trzydziestu trzech lat. W 1938 roku. W tym samym roku, kiedy zmarł nagle na serce mój ojciec w czasie lustracji, ekspertyzy terenów, które planowano zmeliorować za Lwowem.
    </section>
    <section>
        <time>2761</time>Tam pojechał i tam w czasie obchodu tych terenów łąkarskich, które miano ewentualnie drenować, zasłabł. Powiedział, grupie miejscowych pracowników administracji rolnej powiedział: – <span style="font-style: italic;">Idźcie dalej, ja tu sobie chwile odpocznę. </span>Usiadł na pieńku, a jak długo nie dołączał do tej całej grupy ekspertów, która poszła dalej, ktoś zawrócił. Zastał go leżącego, już nieżyjącego. Zmarł na niedomykalność zastawek. To był dla nas straszny cios, bo nie wiedzieliśmy, że ojciec… Wiedzieliśmy, że czasem bywa zmęczony, że czasem się źle czuje. Ale nawet mama nie wiedziała, że ma ciężką wadę serca i że jego życie jest zagrożone. Dopiero po jego śmierci, już jako dorosła, dowiedziałam się, że stale nosił ze sobą nitroglicerynę, no i wiedział o tym, że jego życie jest zagrożone. Ale pracował zawsze ciężko.
    </section>
    <section>
        <time>2840</time>I mama wiele lat po jego śmierci powiedziała, że czasem bywało jej przykro, jak razem robili zakupy, że ojciec jakby nie zauważał, że niesie ciężką paczkę z zakupami, a to pewno było dlatego, że wiedział że mu nie wolno. No to chyba już dosyć naopowiadałam. <span style="font-weight: bold;">A jak się dowiedzieliście…</span> O śmierci ojca? <span style="font-weight: bold;">Nie, że Helenka to jest święta. </span>A właśnie! Najbliższa przyjaciółka mamy, Zofia Steinberg, ta koleżanka ze szkoły Kowalczykówny i Jaworkówny, którą razem kończyły i córka jednego z właścicieli fabryki wstążek, gdzie dziadek był dyrektorem, po zdaniu matury i skończeniu studiów medycznych, na wydziale medycyny przy Uniwersytecie Warszawskim wówczas, wstąpiła do klasztoru Sióstr Franciszkanek Służebnic Krzyża w Laskach.
    </section>
    <section>
        <time>2920</time>To jest bardzo znane Zgromadzenie i bardzo znany zakład. Laski prowadzą zakład dla dzieci niewidomych. Jest to wyjątkowe środowisko i wyjątkowe Zgromadzenie, z którym przez całe życie moja rodzina była zaprzyjaźniona i wiele razy tam bywałam. Czasami byłam nawet angażowana do jakiejś pomocy. Na przykład kiedy siostry raz do roku organizowały kwestę na rzecz zakładu, pomagałam przygotowywać materiały – plakaty, ulotki, jakieś tam jeszcze, już nie wiem, materiały związane z tą kwestą. A jeździliśmy również z wizyta właśnie nie tylko do siostry Katarzyny Steinberg, ale również do innych koleżanek z młodszych i starszych klas od Kowalczykówny. Ponieważ była to szkoła bardzo pobożna i bardzo patriotyczna i wiele absolwentek pensji panien Jadwig wstępowało do klasztoru.
    </section>
    <section>
        <time>3005</time>Nawet było porzekadło, że absolwentki Kowalczykówny i Jaworkówny albo rodzą bliźnięta, wychodzą wcześnie za mąż o rodzą bliźnięta, albo wstępują do klasztoru. No więc było tam wiele zaprzyjaźnionych sióstr. Potem jedna z moich koleżanek ze studiów, jedna z moich koleżanek z podwórka na pierwszej kolonii WSM, też wstąpiły do Lasek. Tak że i ja już miałam nie tylko przyjaciółki mamy, znajome siostry, ale i moje własne przyjaciółki. No i siostra Katarzyna, jak bywała, przyjeżdżała z Lasek do Warszawy, odwiedzała nas, była nawet matką chrzestną mego bliźniaczego brata, Tadeusza. I któregoś dnia powiedziała: – <span style="font-style: italic;">Aldonka, czy wiesz? Jedna polska zakonnica będzie chyba beatyfikowana. Rozpoczął się przewód beatyfikacyjny – nie wiem, jak to się nazywa. </span>
    </section>
    <section>
        <time>3088</time><span style="font-style: italic;">Ale, że zbiera się już dokumenty, materiały, świadectwa, żeby ocenić, czy można ją uznać za błogosławioną.</span> Mama spytała: – <span style="font-style: italic;">Tak? A jak ona się nazywa?</span> –<span style="font-style: italic;"> Helena Kowalska</span>. Mama powiedziała: – <span style="font-style: italic;">Wiesz, to jest przecież nasza Helenka! To ona u nas pracowała i zbierała pieniądze na wiano.</span> I w tym momencie siostra Katarzyna zrobiła się czerwona, a łzy jej ciekły. W ten sposób dowiedzieliśmy się o tem, że właśnie rozpoczął się proces beatyfikacyjny, no a potem już, prawda, beatyfikacja i kanonizacja. A teraz więzi naszej rodziny z tą sprawą stały się dużo bliższe niż przez te wszystkie lata od czasów rozstania z Helenką, ponieważ arcybiskup Henryk Hoser, arcybiskup archidiecezji Warszawa-Północ i Katedra pod wezwaniem Świętego Floriana postanowiła kupić dom dziadków, ten w którym mieszkaliśmy wraz z Helenką i gdzie ona pracowała zbierając pieniądze na wiano.
    </section>
    <section>
        <time>3188</time><span style="font-weight: bold;">Pani Mario, a jak ona miała na imię – to imię zakonne?</span> Zakonne? Siostra Faustyna. No i właśnie teraz dom dziadków usiłuje archidiecezja przywrócić do stanu z przed dziesiątków lat, do czasów 1924-25 roku. I odwiedzają często, głównie mnie, bo ja najlepiej to pamiętam, jako najstarsza z podopiecznych Helenki, czyli świętej Faustyny. Ale między innymi na przykład kilka mebli, które jeszcze z tamtych czasów zostały – dzieła wioskowego stolarza Wierzbickiego – zdokumentowali, obmierzyli, przefotografowali i zrobili kopie i właśnie usiłują meblować dom dziadków w sposób zbliżony do tamtego. To jest nie możliwe w całości oczywiście, ale na przykład…
    </section>
    <section>
        <time>3264</time>Ten dom odziedziczyła najmłodsza siostra ojca, Anna Klara. Po jej śmierci odziedziczył to mój brat Leopold, który gospodarował na tej naszej dziesięciomorgowej ziemi i mieszkał w domu, który już myśmy zbudowali, a ciocia zajmowała ten dom odziedziczony po ojcu swoim. Ale w ostatnich latach, kiedy już była stara, brat się nią opiekował, bo mieszkał w sąsiedztwie. A jak już ciotka była na tyle słaba, że sama nie była w stanie gospodarować w tym wielkim i pustym domu, wziął ją do siebie i ciocia przepisała dom i swoją ziemię bratu w spadku.
    </section>
    <section>
        <time>3332</time>W Górkach, o których opowiadałam może trochę za obszernie, mieszkaliśmy, a ojciec dojeżdżał, jak wspominałam, do pracy. Było nas coraz więcej i my starszaki – ja i mój brat bliźniaczy, Tadeusz – byliśmy już w wieku, kiedy była pora rozpocząć naukę. A równocześnie ojciec był coraz bardziej zmęczony, albo konieczną rozłąką, kiedy nie wracał po pracy do domu, tylko zostawał w Warszawie i nocował u rodziców, albo zmęczony dojazdami. Trzeba było coś wymyślić. Najbliższa szkoła mieściła się we wsi Lipka, tam też była siedziba sołtysa, była do nasza gromada. Szkoła była odległa o no co najmniej trzy kilometry, trochę przez las, trochę przez pola. I miała, nie jestem zupełnie pewna, albo trzy, albo cztery oddziały szkoły powszechnej. Na pewno nie była pełną – wówczas pełna szkoła powszechna to było siedem oddziałów. A nauczycieli było dwoje i jedna izba lekcyjna.
    </section>
    <section>
        <time>3417</time>I nauczanie w lipczańskiej szkole wyglądało tak, że po jednej stronie izby, klasy, siedziała jedna klasa, a po drugiej dzieci na drugim poziomie nauczania. I jeden nauczyciel prowadził lekcje z dwoma poziomami na raz. Jedna grupa po jednej stronie izby miała lekcję głośną, gdzie nauczyciel coś tam tłumaczył, opowiadał, wykładał, przepytywał, a druga miała tak zwaną lekcję cichą. Coś musieli obliczać, rysować, pisać, wypełniać jakieś, nie wiem, luki w ćwiczeniach w elementarzu. I tak to się odbywało. Wiadomo było, że tak czy owak wiele się tam nie nauczymy przy takiej metodzie nauczania, a poza tem nie było sposobu, żebyśmy chodzili to tej szkoły na przykład w okresie mrozów, zasp i roztopów.
    </section>
    <section>
        <time>3495</time>W związku z czym mama złożyła oświadczenie czy podanie, nawet nie wiem w jakich władzach – czy władzach gminnych, czy jakimś kuratorium, władzach oświatowych – że jest nauczycielką z zawodu. Bo uczyła, zanim wyszła za mąż uczyła w szkółce elementarnej chyba przez dwa lata, notabene, w szkółce dla dzieci żydowskich. Złożyła zobowiązanie, że będzie nas uczyła i że co roku będziemy mogli być poddawani egzaminom, żeby sprawdzić, czy w odpowiednim stopniu nas naucza. I uzyskała zgodę na to. W związku z czym do wieku ośmiu lat uczyła nas w Górkach. Tak, prawie codziennie ze dwie godziny. Ale nauczyć dwoje dzieci, które od urodzenia mają książeczki i zeszyty, i kredki do rysowania, w zakresie szkoły powszechnej pierwszej i drugiej klasy to nie żadna sztuka, zwłaszcza, jak ktoś ma zdolności pedagogiczne. No ale już na wyższym poziomie i mając sześcioro dzieci, mama też się nie decydowała uczyć.
    </section>
    <section>
        <time>3584</time>Więc dwa względy przeważyły o tym, że rodzice zaczęli myśleć o przeprowadzce do Warszawy – żebyśmy mogli chodzić do prawdziwej szkoły z prawdziwego zdarzenia i żeby ojciec nie musiał dojeżdżać do pracy. A mama przyjaźniła się między innymi ze studentem uniwersytetu Stanisławem Szwalbe i razem z kilkoma jeszcze innymi koleżankami i kolegami z uniwersytetu, między innymi z przyjaciółką Zosią Steinberg, chadzała na wycieczki. I onże, Stanisław Szwalbe powiedział, że właśnie zawiązana została spółdzielnia, robotnicza spółdzielnia pod tytułem Warszawska Spółdzielnia Mieszkaniowa, która już ma ukończony jeden duży dom, dwa mniejsze na dziedzińcu terenu tej kolonii WSM są na ukończeniu i że mógłby pomóc w tym, żeby rodzice zostali przyjęci na członków spółdzielni i dostali mieszkanie.
    </section>
    <section>
        <time>3663</time>No i w ten sposób jesienią 1928 roku została zaprzężona nasza klacz Rzepicha w Górkach, załadowane zostały nasze rzeczy – niektóre meble i ruchomości inne, a myśmy przejechali pociągiem do nowego mieszkania czteropokojowego, nie, trzypokojowego, w Warszawskiej Spółdzielni Mieszkaniowej. To była pierwsza kolonia przy placu Wilsona i jedyny dom przy tym placu już gotowy i zamieszkały to była Spółdzielnia Feniks, a drugi to był właśnie ten jeszcze na wykończeniu, pierwsza kolonia Warszawskiej Spółdzielni Mieszkaniowej. Nie umiem powiedzieć, ile tam było mieszkań i ilu mieszkańców, ale to był pięciokondygnacyjny duży dom, częściowo na skrzyżowaniu ulicy Krasińskiego z placem Wilsona i Mickiewicza po drugiej stronie.
    </section>
    <section>
        <time>3761</time>A na dziedzińcu były jeszcze dwa budynki dwukondygnacyjne. W każdym były po cztery mieszkania, a jedno z tych mieszkań myśmy dostali. Większość mieszkańców pierwszej kolonii to byli albo wykwalifikowani robotnicy i równocześnie na ogół członkowie PPS, albo inteligencja pracująca, ale nie na jakichś wyższych stanowiskach tylko, powiedzmy…. no, drobni urzędnicy, nauczyciele, lekarze, początkujący inżynierowie. I na to, żeby zostać członkiem spółdzielni, trzeba było mieć członków wprowadzających na ogół spośród pierwszych założycieli, a wszyscy oni byli o światopoglądzie bardzo społecznikowskim, lewicowym, socjalistycznym.
    </section>
    <section>
        <time>3839</time>Co ciekawe, wśród pierwszych mieszkańców pierwszej kolonii było również paru członków KPP, Komunistycznej Partii Polski, a jak wiadomo komuniści na ogół byli w konflikcie z socjalistami. Ale tam bardzo ładnie współpracowali i się przyjaźnili. Tak dalece, że na przykład komunistą był kierownik szkoły robotniczego Towarzystwa Przyjaciół Dzieci, które miało również swoje pomieszczenia na pierwszej kolonii. I w jednej osobie kierownik szkoły był jeszcze kierownikiem zespołu teatrzyku „Baj”, który wtedy powstał jako jedna z inicjatyw społecznych WSM-owskich członków. Nawet nie wiem, kto to finansował. Wszyscy członkowie zespołu pracowali – byli amatorami – pracowali oczywiście honorowo.
    </section>
    <section>
        <time>3915</time>Jedynymi członkami zespołu „Baja”, którzy mieli jakieś uposażenie, to był właśnie dyrektor „Baja”, Jan Wesołowski oraz dwoje artystów plastyków, którzy robili kolejne dekoracje i kolejne lalki do sztuczek, które przygotowywano i wystawiano. Ale zanim powstał duży „Baj” to przedtem, jeszcze wcześniej, powstał – już zupełnie amatorski i zupełnie malutki, ale już „Baj” – teatrzyk założony przez Szczepana Baczyńskiego, który w tamtym czasie był jeszcze jakimś urzędnikiem bodaj w ZUS-ie, albo w czymś podobnym. A może w kasie chorych? Potem jednakowoż, ponieważ miał takie zainteresowania i takie talenty, został zawodowym aktorem. I nie tylko aktorem ale i profesorem, a potem nawet został wybrany na jedną kadencję na rektora Państwowej Wyższej Szkoły Teatralnej przy ulicy Miodowej, która już wówczas istniała.
    </section>
    <section>
        <time>4007</time>Ale pierwsza szopka to było drewniane pudło, które Szczepan Baczyński, zwany przez nas Szczypkiem, który się z nami bawił i organizował zawody na podwórku po pracy swojej, w drewnianej skrzynce po mydle Jeleny Szycht, którą wypatrzył w miejscowy sklepie społemowskim i dostał. Zrobił tę szopkę, a lalki robili wówczas jeszcze utalentowani amatorzy, mieszkańcy pierwszej kolonii. Wśród nich był Zygmunt Bobowski, absolwent Akademii Sztuk Pięknych. Ale reszta to… Między innymi moja mama tam pracowała, a nawet później to i mnie się udało tam zaangażować, bo zawsze miałam zamiłowania plastyczne i zrobiony przez mnie Siwek–Złotogrzywek, który szewczyka Dratewkę i księżniczkę, królewnę, córkę króla Gwoździka, wiózł, występował właśnie w sztuczce Marii Kownackiej.
    </section>
    <section>
        <time>4093</time>Większość członków spółdzielni i mieszkańców pierwszej kolonii to byli młodzi, pracujący ludzie, mający małe dzieci w wieku przedszkolnym i początkującym szkolnym. Dlatego właśnie tam zostało utworzone przedszkole Robotniczego Towarzystwa Przyjaciół Dzieci. A ponieważ było tam dużo dzieci to również doktor Lande, świetny pediatra i społecznik, założył poradnię dla dzieci. Nie tylko zresztą członkowie spółdzielni, ale i mieszkańcy Żoliborza i okolic również oczywiście mieli dostęp do tego. Później powstała jeszcze kuchnia mleczna, również z inicjatywy doktora Landego.
    </section>
    <section>
        <time>4154</time>No i bardzo szybko się okazało, że dla tej licznej grupy dzieci potrzebne są kolejne rozmaite sposoby i rozrywki, i kształcenia, i zagospodarowywania wolnego czasu. A czasu wolnego było bardzo dużo, ponieważ, do szkoły się miało parę kroków, bo była na naszej kolonii, więc się nie traciło czasu na dojazdy. Bardzo wiele, zwłaszcza kobiet, matek WSM-owskich dzieci, nie pracowało, tylko się zajmowało domem i dziećmi, więc było mnóstwo ludzi, którzy chcieli i mogli pracować społecznie. Również z tego względu, z tego powodu, że byli wszyscy już z natury rzeczy, jako członkowie spółdzielni, byli to ludzie, no… głęboko uspołecznieni. I powstawały kolejno najpierw przedszkole, a potem, kiedy najstarsza grupa przedszkolaków osiągnęła wiek szkolny, to już otwarto pierwszą klasę szkoły RTPD-owskiej.
    </section>
    <section>
        <time>4242</time>I kolejno co roku przybywała nowa klasa. Moja młodsza siostra, trzecie z kolei dziecko moich rodziców, już się załapała i do przedszkola, i potem do tej świeżo utworzonej pierwszej klasy, pierwszego oddziału, bo się wtedy to nazywało oddziałami. Ale dla mnie i dla mego bliźniaczego brata nie było szkoły. W związku z czym pamiętam, że była dyskusja, czy można nas posłać na Słodowiec do szkoły powszechnej publicznej miejskiej, czy jednak do jakiejś, która tam już istniała, Szkoły Rodziny Wojskowej. Nauczycielką, jedną z nauczycielek szkoły tej powszechnej, publicznej, była Halina Tołwińska, żona jednego z twórców Warszawskiej Spółdzielni Mieszkaniowej i członków pierwszego zarządu spółdzielni.
    </section>
    <section>
        <time>4319</time>I powiedziała, że: – <span style="font-style: italic;">Wiecie, radziłabym wam, żebyście jednak dzieci oddali do Szkoły Rodziny Wojskowej. Tam są mniej liczne klasy. Jednak dzieci są bardziej przygotowane, bardziej rozwinięte, jest wyższy poziom nauczania. A u nas klasy mają po trzydzieścioro dzieci i są gorsze warunki zarówno wychowawcze i dydaktyczne, jak nawet higieniczne, sanitarne. </span>W związku z tym zostaliśmy zapisani do Szkoły Rodziny Wojskowej, która się mieściła na ulicy Śmiałej pod numerem 5. Miała wtedy jako lokal jeden z fortecznych, z czerwonej cegły wybudowany, parterowy budynek i liczyła wtedy trzy oddziały. Mama zapisała nas, zgłosiła nas, do drugiego oddziału, ponieważ byliśmy uczeni na dobry ład przez parę miesięcy i to nie bardzo regularnie. Nasza klasa liczyła chyba dwanaścioro dzieci łącznie z nami, ta druga.
    </section>
    <section>
        <time>4405</time>Ale po dwóch tygodniach kierownik szkoły nas wyrzucił z drugiej klasy, przerzucił do trzeciej, bo stwierdził, że nie mamy co robić w drugiej i okazało się, że nawet w tej trzeciej klasie na pierwszym świadectwie mieliśmy same piątki. Co świadczy o tem, że mama była naprawdę dobrym pedagogiem. Naszymi kolegami i koleżankami byli głównie dzieci oficerów, ponieważ Śmiała była jedną z uliczek Żoliborza tak zwanego oficerskiego. Była tam spółdzielnia wojskowych oficerów, która pobudowała trochę domów szeregowych z ogródkami przyległymi, parterowych albo dwukondygnacyjnych, a trochę nawet jednorodzinnych willi.
    </section>
    <section>
        <time>4466</time>No i przez rok właśnie uczyliśmy się w tym trzecim oddziale, a wyższych już wtedy nie było. Ta szkoła później była już pełną szkołą powszechną i miała własny, specjalnie w tym celu zbudowany budynek przy ulicy Czarnieckiego, oczywiście z dużo większą liczbą sal i z prawdziwą salą gimnastyczną. No, ale myśmy byli właśnie w tym koszarowym budyneczku pofortecznym. Wtedy ustrój szkoły średniej był taki, że szkoła, gimnazjum, liczyło osiem klas. [...] Zdawaliśmy egzamin. Ja zostałam przepytana przez przełożoną szkoły, którą kończyła również moja mama, na Wiejskiej. No i pani przełożona porozmawiała ze mną, zadała mi jakieś małe zadanka, uznała że może mnie przyjąć nie do wstępnej, a do pierwszej klasy. Natomiast Tadek zdawał do szkoły Mickiewicza, która wówczas, państwowego gimnazjum, które się mieściło wówczas na Okólniku, to jest tam mniej więcej gdzie Teatr Polski.
    </section>
    <section>
        <time>4562</time>Ale Tadek wprawdzie zdał egzamin, ale nie został przyjęty. Bo to był egzamin konkursowy i tylko ci, którzy najlepiej zdali mogli być przyjęci, bo kandydatów było więcej niż miejsc. A więcej było dlatego, że państwowe gimnazja były chyba bezpłatne, albo było jakieś czesne, ale bardzo niskie, symboliczne. Natomiast było wiele gimnazjów prywatnych, ale to były bardzo drogie. Przykładowo jeden miesiąc nauczania w mojej szkole Kowalczykówny kosztował dziewięćdziesiąt złotych, a pensja mego ojca wówczas wynosiła chyba pięćset. Z tym że jeszcze nasza rodzina wtedy liczyła dziesięcioro, bo mieliśmy do pomocy już zawsze, po Helence, jej następczynie, a mama pracowała. No, ale komorne wynosiło wtedy chyba koło dwustu złotych. Czyli już zostaje z tych pięciuset tylko trzysta na dziesięć osób. Czyli trzydzieści na wszystko – na ubranie i na żywienie, i na wszystko inne.
    </section>
    <section>
        <time>4652</time>Z tym, że mama nie płaciła pełnego czesnego w szkole nigdy. Pani przełożona ucieszyła się, że córka jej ukochanej uczennicy Aldonki, też będzie uczęszczała do niej. I o ile wiem, mama płaciła tylko trzydzieści, nie dziewięćdziesiąt złotych. Mówię o tym, żeby przedstawić jak wyglądała sytuacja materialna i jak wyglądał system kształcenia wówczas. Więc skoro Tadek się nie dostał do gimnazjum państwowego przez rok chodził na douczanie, żeby w przyszłym roku znowu zdołać zdystansować konkurencję i dostać się do gimnazjum państwowego. Chodził na komplety prywatne, które właśnie na Żoliborzu założyła jedna pani, z zawodu nauczycielka. Kilkoro dzieci uczyła i przygotowywał do egzaminu wstępnego do gimnazjum.
    </section>
    <section>
        <time>4729</time>No i po roku Tadek zdawał i zdał. A tak się szczęśliwie złożyło, że właśnie w tym drugim roku naszego zamieszkiwania na Żoliborzu, przeniosło się na Żoliborz na ulicę Lisa-Kuli państwowe gimnazjum, tylko nie Mickiewicza, a księcia Józefa Poniatowskiego. No i Tadek miał już właśnie szkołę, do której mógł chodzić na miejscu. <span style="font-weight: bold;">A wróćmy jeszcze na Żoliborz. Ja chciałbym, żeby Pani mi opowiedziała, jak wyglądał ten Żoliborz? Jak wyglądał plac Wilsona?</span> Plac Wilsona, to było tak: Była tam pętla tramwajowa, jedna linia tramwajowa dochodziła tylko do placu Wilsona, a druga ciągnęła się dalej, aż na Bielany. Z tym że od Żoliborza do Bielan ta linia tramwajowa była tylko jednotorowa i gdzieś w okolicy Słodowca była mijanka.
    </section>
    <section>
        <time>4814</time>Jeżeli spóźniał się tramwaj jadący ze Śródmieścia, to ten jadący z Bielan, który miał pętlę przy, no można powiedzieć, że przy AWF-ie, czyli Akademii Wychowania Fizycznego, który wówczas się nazywało CIWF czyli Centralny Instytut Wychowania Fizycznego. Wtedy trzeba było czekać, tramwaje jeździły raz na pół godziny, jeżeli nie było właśnie jakichś przeszkód. Ulica nie była… nie było ani chodnika i na placu Wilsona, też był niezagospodarowany jeszcze. Gotowe były tylko, jak wspomniałam Spółdzielnia Feniks i na ukończeniu nasza pierwsza kolonia. Z tym, że już w następnym roku rozpoczęto budowę drugiej kolonii, również przy placu Wilsona. A potem zaczęły się budować dalsze budynki po stronie południowej placu Wilsona.
    </section>
    <section>
        <time>4895</time>Natomiast południowo-wschodnia część to były forty niezagospodarowane, gdzie krzyczały bażanty, biegały kuropatwy i dużo jaszczurek, i my, dzieci WSM-owskie. Dopiero później, ale nie długo potem, postanowiono jakoś zagospodarować, uregulować i założyć park w tej części dawnych fortów i umocnień. Ale w pierwszym okresie, kiedy mieszkaliśmy na pierwszej kolonii, tam mieszkały tylko właśnie wymienione przez mnie drobne zwierzątka oraz w jakichś podziemnych lochach, w głównym korpusie fortów, mieszkał bezdomny niemowa, który żył chyba z żebrów i któregośmy się bali, bo jak bawiliśmy się na fortach on wybiegał i coś krzyczał jakimś takim bardzo strasznym, skrzeczącym głosem. Machał rękami i coś chciał powiedzieć, ale nie umiał powiedzieć ani słowa zrozumiałego.
    </section>
    <section>
        <time>4985</time>Na tych fortach bawiliśmy się różnie – w zimie zjeżdżało się na sankach, w lecie się biegało, bawiło w chowanego. Ale kiedyś wpadliśmy na pomysł i poprosiliśmy, a nasi koledzy i koleżanki też poprosili rodziców, żeby nam kupili łopatki. Dostaliśmy od rodziców saperkę, prawdziwą dobrą saperkę. Nie wiedzieli dlaczego i po co nam ta saperka jest potrzebna. Ale kiedyś za długo nie wracaliśmy do domu, rodzice wiedzieli, że bawimy się na fortach i ojciec poszedł nas szukać. I znalazł nas. Mianowicie, ku swojemu zdziwieniu zobaczył, że kawałek stoku fortu jest skopany, tak że nie ma spadzistego zbocza, tylko kawałek pionowej ściany. I że jest dziura w tej pionowej ścianie, a dalej jakieś wykopy. Wsunął się tam i stwierdził, że jego kochane dzieci wraz z przyjaciółmi siedzą w dwupokojowym mieszkaniu w korpusie fortu.
    </section>
    <section>
        <time>5064</time>I była straszna awantura, że przecież to się musi zawalić – nie zabezpieczone, nie podstemplowane. Wprawdzie zbudowane z gruntu gliniastego, ale to było duże pomieszczenie, nas się tam mieściło no, dobrych kilkoro i nawet już mieliśmy z zrzynków, desek które na budowie mogliśmy zebrać, bo były niepotrzebne, z których wtedy się budowało rusztowania na budowie z drzewa. Więc z takich zrzynków desek zrobiliśmy nawet meble. I planowaliśmy, już żeśmy nawet zaczęli zbierać jakieś herbatniczki i landrynki na przyjęcie. Chcieliśmy zaprosić rodziców, żeby się pochwalić naszym wspaniałym, własnym mieszkaniem. No ale nie doszło do tego. Była straszna awantura. Ojciec mówił, że przecież to się mogło zawalić i nie byłoby ratunku. Straciliśmy nasz dom. Ale zajęć i zabaw było tam coraz więcej, bo kolejno powstawały coraz to nowe zespoły.
    </section>
    <section>
        <time>5142</time>Powstawał klub sportowy, powstawał chór, zespół żywego słowa i teatrzyk amatorski dla dzieci. Zresztą dla dorosłych też powstał teatr amatorski, który prowadziła Zofia Białewicz, skądinąd późniejsza pani profesor. Ona była aktorką zespołu Teatru Ateneum, ale potem była profesorem w Wyższej Szkole Teatralnej. A poza tem wielu rodziców chętnie się angażowało w organizowanie jakichś wycieczek, jakichś zawodów sportowych, gier rozmaitych i tak dalej. A zaś na podwórku... Na przykład dostaliśmy na gwiazdkę, my troje straszaków, rower. Jeden na spółkę dla trojga, a maluchy… To był rower już nie dziecięcy typu „żabka”, tylko młodzieżowy, więc młodszaki do tego nie należały, bo był za duży. Natomiast był to jedyny rower dla tych kilkudziesięciorga dzieci w naszym wieku, trochę starszych i trochę młodszych, jedyny rower.
    </section>
    <section>
        <time>5221</time>W związku z czym zawsze przychodziła delegacja: – <span style="font-style: italic;">Dajcie rower. </span>albo: – <span style="font-style: italic;">Wyprowadźcie rower</span>. I jeździliśmy, każdy jedno kółko, wokół dziedzińca szkolnego. Potem następny, bo byliśmy sprawiedliwi i nie trzymaliśmy dla siebie. Było mnóstwo gier – grało się w dwa ognie, grało się klipę, grało się w piłkę do dołka, grało się w pikuty, grało się w klasy, robiło się wyścigi i zawody w skoku wzwyż i w skoku w dal. Było mnóstwo wspaniałych zabaw. Cała społeczność naszej pierwszej kolonii, a potem jeszcze tych kolejno powstających dalszych, nowych kolonii, bardzo się chętnie angażowała w to co się tam działo, we wszystkie inicjatywy o charakterze i rozrywkowym, i kształceniowym. Nigdy się nie zdarzyło, żeby brakowało do każdej inicjatywy ludzi, którzy by zechcieli w tym uczestniczyć, współdziałać, pomagać. Powiedzmy, jeżeli szkoła albo świetlica, albo przedszkole organizowało jakieś występy, na przykład z okazji 1 Maja albo z okazji zakończenia roku szkolnego, to zawsze znalazła się wystarczająco liczna grupa osób specjalnie utalentowanych.
    </section>
    <section>
        <time>5317</time>I robiły kostiumy i dekoracje. Jak trzeba było akompaniować do jakichś tam tańców znalazła się mama, babcia albo tatuś, któregoś z dzieci WSM-owskich muzyków, którzy akompaniowali i grali. Jak się planowało wycieczkę zawsze się znaleźli albo rodzice, albo ktoś z nauczycieli, albo ktoś z mieszkańców nie mających dzieci, którzy chętnie podejmowali się opieki. Założono nam – to się nazywało dołek. Było obniżenie terenu, gdzie teraz znajduje się... Przy szkole przy ulicy Filareckiej, wówczas jeszcze nie istniejącej, w zimie wylewano ślizgawkę. I zawsze i nauczyciele szkoły, i ktoś z rodziców pełnił tam dyżur i pilnował, żebyśmy się nie pozabijali, instruował, uczył jak się najpiękniej i najlepiej, i najbardziej efektywnie jeździ na łyżwach.
    </section>
    <section>
        <time>5390</time>Możliwości i rozrywki, i uczenia się były naprawdę nieograniczone. Ja korzystałam z mniejszej ilości tych możliwości, ponieważ nigdy nie byłam ani w przedszkolu, ani w szkole, jak już mówiłam, RTPD-owskiej. Jeździłam do szkoły na Wiejską. To zabierało dużo czasu i w mniejszym stopniu należałam do tego zespołu dzieci. Ale i tak śpiewałam w chórze, uczyłam się muzyki, brałam udział w zajęciach i występach rytmicznych, pomagałam w pracowni plastycznej „Baja”, chodziłam na malowanie i rysowanie do Zyga Bobowskiego, artysty plastyka, o którym wspominałam, uczestniczyłam w wycieczkach niedzielnych albo popołudniowych. Naprawdę, gdyby doba miała więcej niż dwadzieścia cztery godziny, a szkoła nie zabierała nam tak cennego czasu, byłoby co robić.
    </section>
    <section>
        <time>5468</time>A Żoliborz, no zupełnie nie przypomina obecnego Żoliborza. Te dzikie forty zaczęły być parkiem dosyć szybko. Wtedy uregulowano główny fort i zrobiono tam tor saneczkowy. Zrobiono alejki, a przy tych alejkach posadzono drzewa. I na przykład ta główna aleja przy boku parku ciągnącym się wzdłuż ulicy Krasińskiego ku Wiśle, żyjące tam, jeszcze rosnące klony, sadziła moja szkoła, o której jeszcze nie zdążyłam wspomnieć. Bo do Kowalczykówny chodziłam początkowo tylko do pierwszej klasy, a potem – do drugiej i trzeciej – do świeżo założonej szkoły prywatnej, Gimnazjum Towarzystwa Szkoły Średniej, której dyrektorem, jednym z nauczycieli, polonistą, no i jednym z założycieli był major w stanie spoczynku, a z zawodu dziennikarz i polonista, Władysław Dunin-Wąsowicz, ojciec profesora Dunin-Wąsowicza obecnie znanego – Krzysztofa.
    </section>
    <section>
        <time>5562</time>No więc nasza szkółka uroczyście na wiosnę wystąpiła. To było święto całego Żoliborza, z udziałem nie tylko rodziców dzieci naszej szkoły, ale i mieszkańców Żoliborza – wsadzenie drzew. Osobiście wsadziłam dwa klony. Ale śpiewaliśmy również stosowne piosenki o wiośnie i słonku. To park. Oczywiście, daleko mu było do tego, co jest teraz. Cały plac Wilsona w czasie roztopów albo ulewnych deszczów zamieniał się w bajoro. W związku z czym nasza kolonia zbudowała pomosty drewniane z desek. Chodników nie było. I w ten sposób już się nie chodziło po kostki w błocie, kiedy się robiła pora mokra. A dalej… Dalej były właśnie te forty stopniowo zagospodarowywane.
    </section>
    <section>
        <time>5637</time>Krasińskiego w dół, w kierunku Wisły, zaczęły powstawać nowe domy, ale to już za naszych czasów się budowały. Powstało osiedle dziennikarskie – domy jednorodzinne, dwukondygnacyjne, albo szeregowe. Za fortami, ale to było daleko i od nas nie było widać, zanim jeszcze powstało WSM-owskie osiedle, był Żoliborz oficerski, właśnie z tą szkołą, do której chodziliśmy rok. A dalej były pola i krzaki. I pierwszy dom duży, ale niewidzialny, bo przedtem bliżej rosły drzewa, to był hotel oficerski przy placu Inwalidów. Ale wszystkie te wielkie domy wokół placu, które teraz tam istnieją, powstały już za naszych czasów, dużo później niż WSM. Przy Krasińskiego – to było daleko, daleko – pierwszy dom jaki istniał to był – ale jeszcze nie wszystkie, nie w pełni zbudowane, w mniejszym zakresie – wysoki, sióstr zmartwychwstanek klasztor.
    </section>
    <section>
        <time>5735</time>Kościoła jeszcze tam oczywiście nie było, kościół był zbudowany dopiero po drugiej wojnie. No a dalej jeszcze był, też od nas niewidzialny, Żoliborz dziennikarski tak zwany. I to też były domy wszystko dwukondygnacyjne, albo wille, albo szeregowe. A dalej to już był Dworzec Gdański i baraki dla bezdomnych. No i tor kolejowy. Z tym że to jest rzecz niepojęta, do której z najwyższym wstydem się przyznaję i ze zdumieniem, jak to było możliwe, że w naszym socjalistycznym i takim wspaniałym wychowawczo, gdzie nas uczono, że trzeba wszystkim pomagać i wszystkich szanować, byliśmy w stanie wojny z barkowcami.
    </section>
    <section>
        <time>5804</time>Dzieci z barków przychodziły, wydawały nam wojnę i myśmy wojowali. W zimie to było na śnieżki, to jeszcze nic strasznego. Ale w lecie też kiedyś była bitwa nam wydana i było powiedziane, że która armia – czy „pepesiarska”, czy barakowa – zwycięży, to będzie wasalem, chodź tego słowa nie znaliśmy, a my będziemy niewolnikami i będziemy musieli robić wszystko – nie my, tylko ci, którzy przegrali wojnę – będą musieli robić wszystko, co im zwycięscy każą. Tyle tylko, że wtedy już istniała nawet czwarta kolonia i przeprowadziliśmy się do największego mieszkania, jakie wtedy na czwartej kolonii powstało i większego niż to nasze na pierwszej kolonii. Przeprowadziliśmy się i już trwała budowa po drugiej stronie Krasińskiego domów już nie WSM-owskich. A budowali to chłopi, którzy przyjechali konnymi furami z Wołynia.
    </section>
    <section>
        <time>5882</time>Przyjechali zarabiać, nocowali na furze, przykrywali się, jakąś budę mieli z brezentu czy z czegoś, sobie rozkładali. Nie mieli nawet żadnej pakamery, żadnego… Nic! Widzieliśmy, jak sobie rano się myli na dworze i przez cały dzień pracowali na budowie, a szli spać na furze. No więc jeszcze był właśnie Żoliborz urzędniczy. To były… każde mieszkanie miało kawałek ogródka i tam mieszkali również nasi przyjaciele, którzy uczyli się w szkole RTBD-owskiej. Między innymi właśnie jeden z założycieli Warszawskiej Spółdzielni Mieszkaniowej i prezes, a późniejszy prezydent Miasta Stołecznego Warszawy, Stanisław Tołwiński, z trzema córkami tam mieszkał. A one chodziły do szkoły – najpierw przedszkola, a potem szkoły – RTPD. Tak wyglądał najbliższy nam Żoliborz.
    </section>
    <section>
        <time>5961</time>A dalej to już były dzikie pola, zagajniki, wydmy. No i było miasteczko Powązki. Wówczas tam były jedna czy dwie kamienice, a reszta to były parterowe domy budowane własnym przemysłem. I była tak zwana Wsząca Górka, co było już budowane bez udziału żadnych specjalistów, fachowców, rzemieślników. To były jakieś budy z odpadków rozmaitych, kawałków blachy, kawałków jakichś cegieł z rozbiórki ruder. Nie do opowiedzenia! <span style="font-weight: bold;">A proszę mi powiedzieć, jak Pani podróż wyglądała do szkoły? Którędy Pani jeździła? Przez dzielnice żydowską, tak? </span>Tak, to była jedyna droga. Pod torami kolejowymi był przejazd tramwaju, który jechał do placu Teatralnego, a potem była jeszcze… Trzeba było jechać przez dzielnicę żydowską, przez Nalewki, Graniczną, Żabią – jakoś tak.
    </section>
    <section>
        <time>6049</time>W każdym razie bezpośredniej komunikacji z tą najpiękniejszą, i najbardziej cywilizowana, i podobną do prawdziwego kulturalnego miasta częścią Warszawy, bezpośredniego nie było. Trzeba było się przesiadać albo iść pieszo. Ponieważ wprawdzie tramwaje były, nie wiem, bardzo tanie, ale cała rodzina już zaczęła dojeżdżać albo do szkół, a ojciec do pracy, to w sumie była to już licząca się suma. Tak że moje rodzeństwo, wtedy kiedyśmy się przeprowadzili już na Bielany, chodziło z Bielan, z osiedla które było vis a vis CIF-u, trzy kilometry chodzili codziennie do szkoły i rano i z powrotem pieszo. I to była licząca się oszczędność. Dzieci chodziły pieszo, a ja często chodziłam pieszo, bo była przesiadka na Nalewkach i Granicznej, i stamtąd już szłam właśnie na piechotę do placu Piłsudskiego, potem Jasną, Mazowiecką, Bracką, przez plac Trzech Krzyży na Wiejską.
    </section>
    <section>
        <time>6143</time>I ta przesiadka, to było zawsze wielkie przeżycie, ponieważ w Warszawie w ogóle główna trakcja to były tramwaje, autobusów nie było, trolejbusy też nie istniały. No były taksówki, ale to oczywiście nie było dostępne dla nikogo z tak zwanego świata pracy, a oczywiście nie na codzienne przejazdy. No i były dorożki. Ale też to powolne i drogie. Na Żoliborzu zresztą nie istniały dorożki, bo nie miałby kogo wozić. W związku z czym ja właśnie dojeżdżałam tylko do dzielnicy żydowskiej i tam musiałam się przesiąść do drugiego tramwaju, albo iść. Ulica była wąska, zatłoczona, brukowana kocimi łbami. Jeździły tam duże platformy parokonne i wozy jednokonne – wszystkie na kołach drewnianych z żelaznymi obręczami. Więc to bardzo hałasowało.
    </section>
    <section>
        <time>6219</time>A konie niektórych fur, a nie te platformy jakichś przedsiębiorstw, fabryk, czy przedsiębiorstw przewozowych i budowlanych, to były zamorzone, wychudzone, na półżywe szkapy. Ledwo ciągnące nogi za sobą i nie mogące przeładowanych wozów udźwignąć, zwłaszcza kiedy było ślisko. Parę razy się zdarzyło, że byłam świadkiem, że koń się przewrócił i nie był w stanie wstać. I woźnica, nie z okrucieństwa, tylko z konieczności – bo zatarasował drogę, nie był w stanie przecież sam podźwignąć konia – próbował i biciem, i nawet raz podpalił jakąś gazetę, żeby koń z bólu i z przerażenia tak się jakoś sprężył, żeby zdołał wstać. Ale się ślizgał i przewracał się z powrotem. I to było coś, co mi się potem, przez całe życie właściwie, śniło. Co jakiś czas znowu, że jestem na Nalewkach i że się przewrócił koń.
    </section>
    <section>
        <time>6289</time>Poza tem że właśnie były konne wozy, było jeszcze mnóstwo dwukołowych wózków ręcznie ciągnionych przez albo zarobkujących w ten sposób właścicieli dwukółki, którzy przewozili jakieś towary powiedzmy z hurtowni do sklepu, bo to było taniej, albo właściciele sklepów sami sobie kupili swoją dwukółkę i wieźli. I to też było szalone obciążenie. W sumie ulica była tak zatłoczona, że tramwaj nie był w stanie przejechać. Tramwaje miały dzwonki, które się naciskało nogą i dzwoniło. I każdy tramwaj cały czas jadąc tą zatłoczoną ulicą, gdzie przechodnie przechodzili – nie było mowy o żadnych przejściach dla pieszych i podziału ruchu pieszego i kołowego – cały czas dzwonili. To było straszne przeżycie, zwłaszcza w pierwszych latach, kiedy jeździłam do tej pierwszej szkoły, klasy gimnazjalnej na Wiejską. Ponieważ przyjechaliśmy przecież z głuchej wsi pod dużym rezerwatem leśnym.
    </section>
    <section>
        <time>6379</time>Nie we wsi mieszkaliśmy. Mieszkaliśmy na koloni, żadnego domu od nas sąsiadów nie było widać, bo były już gdzieś paręset metrów od nas odległe, jeszcze za drzewami, a jeden obok naszego gospodarstwa przylegał, tylko była jednokolejna droga dla wozów kołowych, rów i już ten las. No i nagle trafiamy w taki ruch! Bardzo to było straszne. Myśmy byli ludźmi tak dzikimi. Ja miałam lekki lęk przestrzeni. Jak kiedyś poszłam odwiedzić, któreś z dzieci sąsiadów, no to wchodziłam i było łatwo. Ale jak schodziłam i widziałam przed sobą między, jakby to powiedzieć, to słupkami poręczy taką przepaść, to się bałam, miałam zawrót głowy i wydawało mi się, że mnie zaraz porwie jakiś prąd w powietrze i że wypadnę.
    </section>
    <section>
        <time>6453</time>I szłam nie trzymając się poręczy i nie środkiem bez trzymanki, bo to też straszne, tylko opierając się o ścianę. Tak przez pierwsze dni, jak wchodziłam na schody. Ale potem sobie przypomniałam, że jak do nas, w późniejszych latach w Górkach, kiedy mieliśmy dom z pomieszczeniem mieszkalnym również już własny na tych swoich pięciu hektarach, dom z pomieszczeniami zamieszkałymi również na pięterku, na poddaszu, i odwiedziła nas koleżanka, przyjaciółka ze wsi, to kiedy schodziła, to schodziła głową na dół, jak pies na czterech nogach. Tak to było. Ale to pewno za dużo na ten temat opowiadam. Na placu Wilsona rosły stare topole, a potem aleja topolowa ciągnęła się aż chyba do Błocin, jeśli nie do Łomianek. To były nie wiem ilesetletnie topole, kilka osób ich nie mogło objąć. Topola nie jest w ogóle bardzo wieloletnim drzewem. Musiały mieć dużo ponad sto lat, ale ile, nie umiem powiedzieć.
    </section>
    <section>
        <time>6536</time>Były to olbrzymie, grube drzewa, na których żyły rozmaite gąsienice, które sobie obgryzały listki, między innymi gąsienice chrabąszcza majowego. I potem chrabąszcze lęgły się z poczwarek. Był taki rok, kiedy aż się zderzały z przechodniami i brzęczały. Myślę, że powinnam powiedzieć o tem, że miałam ogromne szczęście w życiu. Że zarówno środowiska, w których wypadło mi żyć, i rosnąć, i uczyć się świata, i uczyć się, co jest ważne, a co nie ważne, co jest godne, a co nie godne – wszystko to było mi dane w najlepszym wydaniu. Moje rodzeństwo, które chodziło do innych szkół, nie zawsze miało to szczęście. I wprawdzie szkoły, w których się uczyłam, były bardzo różne jeśli chodzi o sprawy światopoglądowe, zawsze były życzliwe uczniom, zawsze klimat w nich był taki, że wiedzieliśmy, że wszyscy chcą naszego dobra, że wszyscy się starają jak najwięcej, jak najlepiej nam przekazać.
    </section>
    <section>
        <time>6642</time>I mimo że właśnie, no różne mieli postawy, różny światopogląd, te podstawowe sprawy dotyczące etyki, dotyczące stosunku do swojego kraju, do swojego środowiska, kształtowały się tak, jakby powinny. Natomiast na przykład mój bliźniaczy brat był w szkole, gdzie miał świetnych często nauczycieli – świetnych w sensie wiedzy, którzy potem na przykład po wojnie zostawali profesorami wyższych uczelni – ale którzy wprowadzali jakiś, no można powiedzieć, terror i dryl, tak że bardziej wrażliwi, słabsi, mniej odporni psychicznie uczniowie się załamywali. Potrafili drwić i ośmieszać. Nie rozumieli, że zwłaszcza w okresie dojrzewania, ma się rozmaite trudności z tem, jak przyjmować świat, jak go oceniać i co z niego wybierać.
    </section>
    <section>
        <time>6739</time>Między innymi na przykład było tak, że… Oczywiście religia poza szkołą RTPD we wszystkich szkołach była przez lata całe obowiązkowa, a mój brat, który był bardzo pobożny i na przykład w pewnym okresie życia idąc do swojej Poniatówki, a droga prowadziła przy kościele naszym parafialnym, wstępował do kościoła, modlił się chwilkę i dopiero szedł – specjalnie trochę wcześniej wychodził – dopiero szedł do szkoły. Ale w którymś momencie, powiedział, że jakoś mu się nie wszystko zgadza, że ma różne wątpliwości. I w czasie obowiązkowej, również i kontrolowanej w Poniatówce przez prefekta uczącego religii – kontrolowano, czy odbył spowiedź i przystąpił do komunii wielkanocnej – powiedział, że nie może, bo ma wątpliwości i to by było świętokradztwo, gdyby przystąpił. Inni koledzy, jak im się nie chciało albo właśnie też przeżywali konflikty moralne, zdobywali jakieś fałszowane zaświadczenia, że odbyli spowiedź, bo trzeba było przedstawić pisemne zaświadczenie, a Tadek nie mógł.
    </section>
    <section>
        <time>6843</time>W związku z czym ksiądz katecheta powiedział, że postawi mu dwóję, albo nie wystawi żadnego stopnia. W związku z czym Tadzik nie będzie mógł przejść do następnej klasy, bo z jedną dwóją albo bez stopnia z religii, nie było można. Z żadną dwóją nie było można. No, ale na szczęście wtedy dyrektorem był bardzo rozumny i szlachetny człowiek, pan Kazimierz Lisowski, który zresztą zginął w obronie Warszawy. Mama do niego poszła na rozmowę, pytała co ma w tej sytuacji zrobić. Powiedział, że tę sprawę załatwi z księdzem katechetą. I załatwił. Tak że już nawet nie wiem, czy mu postawili trójkę, czy jednak ustalili, że nie można go pozbawić świadectwa ukończenia klasy i promocji. I przeszedł do następnej klasy.
    </section>
    <section>
        <time>6916</time>Takie konflikty w moich szkołach nie mogły mieć miejsca. I na przykład w szkole Kowalczykówny i Jaworkówny, tej na Wiejskiej, było wiadomo, że jest wysoki poziom nauczania, że jest... no wielki ład i pewien rygor – tak, ale równocześnie życzliwość, i tolerancja, i szacunek dla postaw i emocji młodzieży. I bardzo… w każdej klasie było co najmniej parę koleżanek innych wyznań – nie katoliczek. Były i koleżanki Żydówki wyznania mojżeszowego i protestantki różnych wyznań protestanckich. I żadnych różnic tu nie było. Były też… w każdej klasie było chyba parę koleżanek, które tak jak ja, miały jakieś ulgi w opłatach – wyraźnie koleżanki z rodzin niezamożnych. Były jakieś sieroty z internatu prowadzonego przez zakonnice, były jakieś półsieroty. Były takie, które miały tylko jedną sukienkę w lecie i jeden mundurek w zimie.
    </section>
    <section>
        <time>7007</time>Zresztą ja też miałam jeden mundurek w zimie i byłam jedyną koleżanką na imieninach moich koleżanek, która nie miała sukni wizytowej i występowała w szkockiej kracie Kowalczykówny. No ale właśnie to było niezmiernie ważne. I jeśli chodzi o lekcje religii, to ja wiele z nich skorzystałam, chociaż też w którymś momencie zaczęłam mieć wątpliwości. Ale nasz ksiądz katecheta był człowiekiem głębokiej, prawdziwej wiary i rozległej bardzo wiedzy, nie tylko teologicznej. Zresztą też został profesorem w Akademii Teologicznej po wojnie. Ale można było zadawać wszelkie pytania i bardzo uczciwie i otwarcie na wszystkie odpowiadał. Z czegośmy zresztą korzystały. A zaczęło się w sposób haniebny, bo koleżanki…
    </section>
    <section>
        <time>7082</time>Ksiądz się zorientował, że kończy się półrocze, a on nie bardzo wie, która z nas cokolwiek wie z tego, czego nas nauczał, a to był chyba rok, w którym program przewidywał chyba historię kościoła i dogmatykę, a może przeciwnie – nie wiem. W każdym razie powiedział, że na następnej lekcji będzie pytał. I przyleciały do mnie koleżanki i powiedziały: –<span style="font-style: italic;"> Bolszewik, wymyśl jakieś pytania, miej jakieś wątpliwości, bo inaczej ksiądz będzie nas pytał!</span> Ja wymyśliłam jakieś wątpliwości. I to była pasjonująca rozmowa, trochę dyskusja, trochę czerpanie wiedzy ważnych dla nas spraw. I potem było tak, że połowa klasy czytała sobie coś pod ławką albo grała w szewca, a połowa z wielkim przejęciem rozmawiała z księdzem. I bardzo wiele z tego wyniosłam aczkolwiek, niestety czy stety, jednak nie jestem osobą wierzącą i praktykującą, tylko agnostyczką.
    </section>
    <section>
        <time>7164</time>A łatwiej jest żyć, wspaniałe to jest oparcie – wiara. No to tak było z Kowalczykówną. Uczono nas również postaw obywatelskich, uczono nas obowiązkowości, uczono nas szacunku dla pracy, uczono nas prawdomówności. I wszystko to było robione nie przez jakieś moralizatorstwo, tylko przez wciąganie do realnego działania. Na przykład był jakiś – to się nazywało ochronka – jakiś internat prowadzony przez siostry. Już nie pamiętam, czy Urszulanki, czy może… chyba Urszulanki. I tam się chodziło po lekcjach pomagać organizować jakieś zabawy, zajęcia z dziećmi, albo pomoc w odrabianiu lekcji dla tych dzieci z internatu. Uczono nas na przykład, żeby się opiekować i szanować przyrodę. A to wyglądało tak, że po szkole trzeba było chodzić do Ogrodów Frascati, gdzie miałyśmy zresztą boisko szkolne i w lecie tam się odbywały zajęcia z gimnastyki.
    </section>
    <section>
        <time>7251</time>Chodziło się dokarmiać ptaki, a przy okazji robić notatki, obserwacje przyrodnicze. Każda z nas miała obowiązek, z tym że to nie było oczywiście kontrolowane – kto nie mógł, albo kto nie chciał, to tego nie robił – ale się przynosiło, oprócz drugiego śniadania dla siebie, bułkę z masłem, a panie przełożone fundowały do tego w dni postne ser, a w dni „niepostne” jakąś wędlinę. Wszystko to razem panie woźne wkładały do naszych bułek i już woźne zanosiły do tych sierot na Solcu. I myślę, że to ważne. Miałyśmy również organizację samorządową, która się nazywała po prostu „organizacja”. Ale były tam kółka naukowe z prezeską, która konsultowała z nauczycielką, specjalistką z danej dziedziny, konsultowała jakie tematy będziemy zgłębiać. Studiowało się literaturę, robiło się jakieś modle, prowadziło się jakieś doświadczenia. I to wszystko było. Równocześnie były również kółka i żywego słowa, i teatralne, i artystyczne, czyli plastyczne. Wszystko to się i w tej naszej szkole działo.
    </section>
    <section>
        <time>7357</time>A natomiast w szkole mego brata raczej nie. Była tylko orkiestra prowadzona przez nauczyciela, nie pamiętam już, nie chcę się pomylić, ale to był nauczyciel jakiegoś przedmiotu, który prowadził oprócz tego jeszcze dodatkowo orkiestrę. I wiadomo było, że na to, żeby dostać dobry stopień u tego nauczyciela, trzeba było również zapisać się do orkiestry. A był jeszcze inny nauczyciel, który oprócz gimnastyki prowadził kółko sportowe, to trzeba było się zapisać do kółka sportowego, żeby mieć dobrą ocenę. I tak dalej. Czego u nas, absolutnie to nie było do pomyślenia! W mojej szkole, u Kowalczykówny, było też kolosalne zróżnicowanie pod względem pochodzenia socjalnego i statusu majątkowego. Było – ponieważ to była szkoła o wysokim poziomie nauczania, a przy tem jednak droga, ale o dobrej bardzo renomie – było w każdej klasie wiele koleżanek z rodzin bardzo zamożnych, albo wręcz arystokratycznych. Były Wielopolskie, były Raczyńskie, no… różne, różne. Radziwiłłówny. W każdej klasie takie były.
    </section>
    <section>
        <time>7448</time>Z tem, że o tem, żeby którakolwiek z koleżanek pokazywała, nie wiem, pogardę czy lekceważenie tym z niższych warstw społecznych i gorzej sytuowanych materialnie, nie było mowy. To jest właśnie jedno z moich szczęść, że byłam w takich szkołach. A inne szczęścia są takie, że mieliśmy mnóstwo przyjaciół wszędzie, gdzieśmy kolejno mieszkali. I na pierwszej kolonii i potem na czwartej kolonii, i potem kiedy już przeprowadziliśmy się na Bielany, żeby mieć jeszcze większe mieszkanie, bo trzypokojowe mieszkanie dla dorosłych dziewczyn i chłopaków, i studentów, to już było też nie… bardzo trudne do przyjęcia. Więc właśnie wyprowadziliśmy się na Bielany. Wszędzie byli ludzie wysokiego lotu i pod względem intelektualnym, i zwłaszcza pod względem moralnym, i charakterologicznym, i obywatelskim. To myślę, że już o szkołach chyba dosyć… <span style="font-weight: bold;">A Pani lubiła się uczyć? </span>
    </section>
    <section>
        <time>7523</time>Nie wszystkiego. Były przedmioty, które mnie bardzo interesowały, i były takie, które mnie mniej interesowały. I były takie, które mi przychodziły łatwo i takie, które jednak wymagały pewnego trudu i wielkich sukcesów nie przynosił. Zdecydowanie nie byłam matematyczką i dlatego musiałam zdawać maturę z fizyki. Natomiast przedmioty humanistyczne i przyrodnicze – to było i pasjonujące, i łatwe, mimo że na bardzo wysokim poziomie prowadzone. Spośród nauczycieli, którzy mnie uczyli – fizyk, matematyk, łacinniczka, przyrodniczka, wszyscy byli, a i pani od wychowania muzycznego, to się nazywało „od śpiewu”, wszyscy po wojnie byli profesorami, prawdziwymi profesorami prawdziwych wyższych uczelni. Pisali podręczniki, wykładali. Taka była to szkoła, bo tak się dobierało personel.
    </section>
    <section>
        <time>7606</time>Z tym że bardzo dużą wagę przywiązywały nasze przełożone również właśnie do osobowości, do stosunku do młodzieży tych nauczycieli. Jednakowoż nie udało się uniknąć jednego błędu. Mianowicie wydaje mi się... może to jest i moja wina, może wina mojej niedostatecznej twardości, odporności psychicznej. Ale stworzono taką atmosferę wokół matury, że najstraszniejszym snem, jaki mnie prześladował jeszcze przed maturą i przez wiele lat po maturze, zdarza się jeszcze i teraz, że mi się śni, że muszę zdawać maturę. To było w takiej wersji: Ja byłam najlepsza i na pewno nie było możliwości, żebym nie zdała bardzo dobrze egzaminu. Wybrałam łacinę, a nie francuski. Przez parę lat końcowego studiów łacinniczych udzielałam korepetycji koleżankom. Więc miałam to naprawdę na blachę.
    </section>
    <section>
        <time>7694</time>W związku z czym wybrałam na maturę – bo było do wyboru albo francuski, albo łacinę – wybrałam łacinę. Wobec czego zjawia się pani przełożona, my już siedzimy w galowych strojach, ze straszną tremą, każda w oddzielnej ławce i czekamy na podanie tematów egzaminacyjnych. I mówi, że niestety przyszło zawiadomienie z kuratorium, że w tym roku wszystkie maturzystki muszą zdawać, wszyscy maturzyści muszą zdawać egzamin z języka współczesnego. W różnych szkołach były różne języki. Angielski był chyba tylko w paru w całej Warszawie gimnazjach, a z reguły był albo francuski, albo niemiecki. No i zjawia się panna Majzel, nasza Francuzica, i podaje nam temat wypracowania i jakieś tam jeszcze ćwiczonka gramatyki. Tak było z łaciną. Fizyki przygotowywałam się bardzo sumiennie. I mogłam zdać gorzej albo lepiej, ale zagrożenia, że nie zdam nie było.
    </section>
    <section>
        <time>7775</time>W związku z czym zjawia się fizyk, na sali gdzieś czekamy na tematy, i wypisuje jakieś hieroglify zupełnie nie znane, jakieś znaki – żaden alfabet. I mówi: – <span style="font-style: italic;">No to proszę. To są tematy, proszę pisać. </span>Robi się wielki szum i lament. Powiada: – <span style="font-style: italic;">Trudno, takie jest zarządzenie kuratorium. W takiej formie muszę to podać.</span> I to mnie prześladowało w czasie okupacji. Nie śniły mi się rewizje, któreśmy przechodzili. Nie śniły mi się bombardowania i ostrzał. Nie śniły mi się, no te różne – legitymowanie i sprawdzanie kim się jest. Tylko właśnie matura w tej wersji. To był jedyny błąd, jedyny zarzut, jaki mam w stosunku do szkoły. Szkoła była dla mnie i jest nadal ważna. Jeszcze parę koleżanek żyje i z nimi wszystkimi mam do tej pory kontakt. Już się nie odwiedzamy, bo żadna z nas nie jest w stanie się wdrapać na wysokie piętro innej, a mieszkają w starych domach bez windy.
    </section>
    <section>
        <time>7856</time>Ale bywało tak, że specjalnie przyjeżdżały na zjazd koleżeński koleżanki z zagranicy i pisywały. A teraz to już się tylko czasem telefonuje. I gdyby moja szkoła istniała, to swoją córkę, mimo właśnie drobnych zastrzeżeń, posłałabym do Kowalczykówny. To chyba tyle mogę powiedzieć o szkołach. <span style="font-weight: bold;">A proszę mi powiedzieć, co po szkole, co po maturze? Jakie były plany i jak to się dalej realizowało?</span> Jak to się realizowało? Zdałam maturę wiosną 1938 roku. A w październiku 1938 roku zmarł mój ojciec. Rok akademicki zaczynał się mniej więcej tego samego dnia, kiedy zmarł mój ojciec.
    </section>
    <section>
        <time>7922</time>Więc ojciec jednej z moich koleżanek był w tym czasie dyrektorem całej służby zdrowia tej kasy chorych, ubezpieczeń zdrowotnych. No a jakieś renty sieroce nam przysługiwały, ale to by nie wystarczyło na utrzymanie. A ja byłam najstarsza, więc uważałam, że moim obowiązkiem jest zacząć pracować. I ojciec tej koleżanki, ten właśnie dyrektor, znalazł mi w czasie, kiedy było bezrobocie i trudno było o pracę – zwłaszcza jeżeli się nie miało żadnych specjalnych, poszukiwanych kwalifikacji zawodowych, a tylko maturę – zaproponował mi pracę biurową w swojej i instytucji. Ale zanim zaczęłam pracować zjawił się kolega i przyjaciel z pracy mego ojca i powiedział, że bardzo by mnie namawiał, żebym podjęła studia na SGGW.
    </section>
    <section>
        <time>8021</time>Bo planowałam również i zdawałam na wydział medyczny, na medycynę na uniwerku, ale znalazłam się na liście tych, którzy zdali ale nie zostali przyjęci z braku miejsca. No więc nie było rady. Nie wiem, czy zdałam gorzej niż inni, którzy się jeszcze zmieścili, czy moje nazwisko zaszkodziło. Również – to nie było prawem pisanym ale praktykowanym – dążyło się do tego, żeby w miarę możliwości przyjąć głównie mężczyzn, chłopaków, ponieważ panowało przeświadczenie, że bardzo wiele studentek medycyny potem wyjdzie za mąż i będzie hodowało dzieci, albo będzie, nie wiem, prowadziło salon, a nie pracowało w zawodzie. No, ale ponieważ na SGGW zaoferowano mi stypendium, to się zdecydowałam i rozpoczęłam studia na SGGW.
    </section>
    <section>
        <time>8099</time>I to bardzo zaważyło na całym moim dalszym życiu. I było bardzo właściwie szczęśliwym, zbiegiem okoliczności, że się nie dostałam na medycynę, a że się dostałam na SGGW. Znalazłam tam wielu przyjaciół. Na SGGW działało Koło Oświaty Rolniczej, które obok innych kół, dosyć bardzo wyraźnie o ciągotach prawicowych i przyjmujących tylko właśnie pod tym kątem członków, tam było nastawienie studiowania, po to żeby potem podjąć pracę społeczną w agronomii społecznej na wsi. Tu by trzeba było powiedzieć o tem, jak wyglądała wieś, dlaczego to było ważne, ile tam było do zrobienia. Wtedy się… przecież to było bardzo niewiele lat po skończeniu epoki zaborów.
    </section>
    <section>
        <time>8182</time>Był to czas, kiedy wieś brnęła w nędzy i w analfabetyzmie, bardzo prymitywnym gospodarowaniu, bardzo słabej wiedzy wszelakiej i bardzo trudnym dostępie z tą wiedzą wobec właśnie zapracowania, nędzy i analfabetyzmu. W związku z czym to moje Koło Oświaty Rolniczej, oprócz tego że trzeba było pilnie studiować i trzeba było mieć jeszcze kontakt z wsią, współpracować z organizacjami społecznymi które tam działały, to znaczy ze spółdzielczością, z oświatą rolnicza szkolną i pozaszkolną, no z uniwersytetami ludowymi, no i z organizacjami młodzieżowymi, z których najważniejsze, najliczniejsze to były „Wici” i „Siew”. Z tym że jedne i drugie miały podobne cele, takie właśnie jak w tej chwili wymieniałam.
    </section>
    <section>
        <time>8261</time>Ale „Wici” były bardziej nastawione na spółdzielczość, na współdziałanie i bardziej lewicowe, na walkę o ekonomiczną sytuację wsi, o to żeby państwo zadbało trochę o inwestycje, które by sprawiły, że lżej będzie pracować i że da się bardziej skutecznie gospodarować. A „Siew” był bardziej prawicowy i bardziej nastawiony na… no jakąś taką kulturę ogólną, a mniej na walkę ustrojowo-ekonomiczną. Tak można powiedzieć. No więc w tym Kole Oświaty Rolniczej tośmy mieli zajęcia samokształceniowe, mieliśmy wycieczki, żeby pomagać przy żniwach, mieliśmy wycieczki, żeby się zapoznać ze szkolnictwem i z działalnością uniwersytetów ludowych. I to wszystko bardzo, bardzo wiele dawało.
    </section>
    <section>
        <time>8352</time>Mnie tego było bardzo trzeba, bo przecież jednak wprawdzie na wsi się wychowałam ale nie we wsi. A to zupełnie inne kontakty są i inna wiedza. Między innymi zawdzięczam kolegom z Koła Oświaty Rolniczej, że mi znaleźli bardzo pouczające, bardzo kształcące praktyki. Bo w tamtym czasie nie było obowiązkowych praktyk objętych programem studiów, które potem wprowadzono, i słusznie. Ale ja uważałam, że właśnie muszę pod tym względem swoją teoretyczną wiedzę jeszcze uzupełnić praktyką. I mogłam poznać i zaprzyjaźnić się z prawdziwym małym gospodarstwem, ale we wsi w której właśnie i Koło Gospodyń Wiejskich działało, i kółko rolnicze działało, i spółdzielnia mleczarska. A jeszcze kolega, który mi tę praktykę znalazł i załatwił, to był chłopak ze wsi, który w sąsiedniej wsi miał swoje rodzinne gospodarstwo, a z tych organizacji młodzieżowych znał tych gospodarzy, do których ja trafiłam.
    </section>
    <section>
        <time>8437</time>Z którymi się zaprzyjaźniłam i przez dziesiątki lat miałam kontakt. Oni mnie odwiedzili w Warszawie, ja ich odwiedzałam we wsi po Siedlcami, we wsi Żabokliki. Bardzo dużo z tego się nauczyłam. Między innymi dzięki temu łatwiej nam było podjąć pracę w tym naszym gospodarstwie górkowskim i wyżyć z tego. A teraz to chybaby już trzeba było przejść… <span style="font-weight: bold;">Jeszcze chciałbym, żeby Pani opowiedział o tych nastrojach na studiach…</span> A tak, prawda. No więc to było okres kiedy się bardzo zaostrzyły konflikty z mniejszościami narodowymi, a zwłaszcza z bardzo liczną, ale mniejszością, żydowską. Rozpoczęła się walka przeciw dostępowi Żydów na wyższe uczelnie, ponieważ stanowili konkurencję, można rzec, zawodową w wielu wolnych zawodach.
    </section>
    <section>
        <time>8517</time>Wprawdzie w rolnictwie akurat w mniejszym stopniu, ale jeśli chodzi o medycynę przykładowo, czy prawo, czy no różne politechniczne wydziały, to rzeczywiście to była poważna konkurencja. Ponieważ ci studenci Żydzi, którzy się dostali na uczelnie, dostali się z trudem i mieli dużo większą motywację, żeby naprawdę studiować, kończyć możliwie szybko i jak najwięcej wyciągnąć z tego wiedzy i umiejętności. Tacy którzy nie chcieli ciężko pracować, którzy nie byli zdolni, nie byli bardzo, no nie wiem, systematyczni w pracy – nie mieli miejsca na uczelni. W związku z tym mieli rzeczywiście dobre wyniki w studiach, a potem dobre wyniki w zawodach, które uzyskali.
    </section>
    <section>
        <time>8593</time>A walka polegała na tem, że była bardzo silna propaganda, była prasa antysemicka, były pikiety przy sklepach, były jakieś rozruchy z wybijaniem szyb w żydowskich sklepach, były wypadki pobicia profesorów pochodzenia żydowskiego. A w końcu… Między innymi na przykład były pikiety członków ONR, Obozu Narodowo-Radykalnego, przy żydowskich sklepach, gdzie rozdawali ulotki z hasłem „Nie kupuj u Żyda”. Ale robili zdjęcia, które potem publikowali w swoich gazetach. Była specjalna rubryka pod tytułem „Fotografie sympatycznych warszawianek, które kupują u Żyda”. I widać było na przykład szyld jakiegoś żydowskiego sklepu i złapaną jakąś klientkę, co oczywiście stawiało ją potem w jej środowisku po pręgierzem.
    </section>
    <section>
        <time>8671</time>Ale w końcu wymyślili również i to, że trzeba wprowadzić – to przeforsowali na wielu uczelniach – że sobie nie życzą, skoro już Żydzi są to trudno, ma być ich jak najmniej, ale nie będziemy siedzieli w tych samych rzędach, które zajmują Żydzi. Zażądali, i to na większości uczelni wprowadzono, żeby wydzielony rząd był zarezerwowany dla Żydów, ażeby nie mieli prawa siedzieć gdzie indziej. W związku z tym bojówka pilnowała, żeby żaden Żyd nie wszedł na salę i nie usiadł gdzie indziej. Koledzy Żydzi na znak protestu wobec tego nie siedzieli, tylko słuchali wykładów na stojący. No a koledzy, młodzież studencka o nastawieniu lewicowym, razem ze studentami Żydami demonstrowała przeciw gettu żydowskiemu. Na SGGW było inaczej i dużo lepiej – ale nie najlepiej – niż na innych uczelniach. Lepiej niż na przykład na Uniwersytecie na medycynie czy na prawie, bo tam rzeczywiście były krwawe rozruchy z ingerencją policji, zresztą bardzo stronniczą, bo zatrzymywali bitych Żydów, a nie bijącą bojówkę.
    </section>
    <section>
        <time>8770</time>A na SGGW były próby takich właśnie, z użyciem kastetów i żyletek, i pałek, bijatyk. Ale rektor nie dopuszczał do tego. I wystarczyło pobiec do rektoratu i krzyknąć, że znowu napadli kogoś i biją, rektor natychmiast wybiegał z rektoratu. I było jeszcze paru profesorów, którzy też osobiście ingerowali, zatrzymywali tych bojówkarzy, zabierali im indeks albo legitymację, potem mieli jakieś przykrości dyscyplinarne. Tak że u nas przerwy w działalności uczelni nie było. Na uczelniach, gdzie te bojówkarskie wybryki były ostrzejsze, gdzie byli również pobici, także wylądowali w szpitalu profesorowie pochodzenia żydowskiego i to nawet profesorowie, no bardzo zasłużeni – powiedzmy profesor Handlesman, znany nie tylko w Polsce uczony był pobity.
    </section>
    <section>
        <time>8845</time>A u nas, no właśnie były te jakieś takie nie miłe zajścia, ale w sumie przerwy w zajęciach nie było. Byli natomiast profesorowie, którzy... Kiedy koledzy Żydzi, jak ich zmuszano, żeby usiedli w getcie, albo żeby opuścili salę wykładową, bojówkarze nie chcieli wejść na sale póki Żydzi nie wyszli i takie różne historie, pan profesor wtedy mówił, że: – <span style="font-style: italic;">No niestety. Dzisiaj jest taka mała frekwencja, dzisiaj zajęć nie będzie</span>. A stał tłum demonstrujących bojówkarzy i nie chcieli wejść. Było tak. Ale tylko tyle. <span style="font-weight: bold;"> A Pani? Jak w tym uczestniczyła?</span> Ja? Ja oczywiście i całe moje ulubione Koło Oświaty Rolniczej stało na znak protestu i solidarności razem z kolegami Żydami. Żydowski rząd gettowy był pusty, a ja stałam, myślałam: <span style="font-style: italic;">jako kto stoję – czy jako Żydówka, czy jako solidarna. </span>
    </section>
    <section>
        <time>8929</time>I sobie wymyśliłam, że pół tak, a pół tak. Myślę, że prawidłowo. Natomiast był taki moment, kiedy było wiadomo, że się szykują jakieś większe zajścia na Uniwersytecie. A mój brat był wtedy na pierwszym roku filozofii – głównie z profesorem Kotarbińskim był związany wtedy. Powiedział, że ich jest mało, że może ja bym przyszła, bo szukają wsparcia „zaprzyjaźnionych mocarstw”. I byłam w czasie takiej jednej awantury. To było tak, że policja stała szanując eksterytorialność wyższych uczelni – policja nie miała prawa wstępu na uczelnię. Na dziedzińcu uczelni bito powalonych kolegów Żydów, a oni czekali. Aż w końcu udało się wyprzeć całą historię poza bramę uniwersytetową, mówię o głównej bramie przy Krakowskim Przedmieściu.
    </section>
    <section>
        <time>9000</time>I nawet była policja konna i... no trochę symulowała szarżę konną na bijących się, ale potem… Potem rzeczywiście zatrzymywali tych, pokaleczonych nierzadko, Żydów i karetka pogotowia zabierała rannych. Jednej koleżance złamali rękę, innemu coś rozcięli na głowie. O tak to było – bardzo niemiło. I były uczelnie, na których tygodniami były zawieszone wykłady właśnie z powodu tak zwanych zajść. A żadna cenzura nie ingerowała w wydawnictwa wzywające pod hasłem „Poleje się krew na uczelniach” i z listami proskrypcyjnymi, który z pracowników naukowych miał jakiegoś przodka Żyda. <span style="font-weight: bold;">Pani Mario, jak jeszcze Pani pamięta tę Warszawę przedwojenną, to jak ją Pani pamięta? Które ulice Pani pamięta? Jak one wyglądały?</span> Najlepiej, oczywiście, pamiętam Żoliborz. Żoliborz był zielony.
    </section>
    <section>
        <time>9077</time>Głównie domki z ogródkami i kilka dużych spółdzielni, a wokół jeszcze dzikie pola, które bardzo szybko potem były już przekazywane pod zabudowę przez magistrat, przez zarząd miasta. Dobrze pamiętam oczywiście Śródmieście, bo po pierwsze – tam chodziłam do szkoły, po drugie – tam miałam przyjaciółki, koleżanki, po trzecie – miałam tam rodzinę, dziadka, ciotki i tak dalej, cioteczne rodzeństwo, więc bywałam tam często. Mieszkiwaliśmy okresowo na Smolnej. Wtedy się chodziło na spacer do Ogrodu Ujazdowskiego. Jeździło się często, bo szkoły wtedy – szkoły średnie, gimnazja – miały możliwość kupowania abonamentów na przedstawienia szkolne. To było bardzo ulgowo i każdy spektakl, który był odpowiedni dla młodzieży, a zwłaszcza jeśli to były sztuki ze skarbca narodowego, te… klasyka, Mickiewicz, Słowacki, Żeromski i tak dalej.
    </section>
    <section>
        <time>9171</time>Na to wszystko się chodziło za grosiki. Więc i popołudniu jeszcze się jeździło albo się mieszkało u którejś… było zaproszonym na obiad do którejś koleżanki, się szło do teatru i dopiero się wracało później. Chodziło się często na wystawy, na odczyty, na koncerty. Nie było przecież telewizji, było tylko radyjko i to w dodatku bez głośnika, z bardzo złym odbiorem. Kryształkowe takie radyjeczko na słuchawki, z kryształkiem. Tak że bardzo często po różnych dzielnicach Warszawy się bywało właśnie tak. Raz imieniny koleżanki, kiedy indziej odwiedziny u rodziny, kiedy indziej teatr, kiedy indziej wystawa. Tak że duży jest zasięg mojej dobrej znajomości Warszawy. Miedzy innymi zaprzyjaźniona rodzina państwa Landów zaprosiła mnie i brata na pomieszkiwanie przez parę miesięcy, kiedy zaczęła się epidemia najpierw odry…
    </section>
    <section>
        <time>9250</time>W mojej rodzinie. I po kolei, nigdyśmy nie chorowali razem, a chorowało się po kolei na wszystkie te podstawowe choroby dziecięce, ciężkie i groźne – szkarlatyna, odra, co tam jeszcze było…dyfteryt, koklusz. I to po kolei wszystko zaczęło się w jednym roku. Wtedy myśmy pierwsi przechorowali, bo chodziliśmy do szkoły, więc się zaraziliśmy. Młodszaki dopiero od nas po kolei się zachorowywały, a to są wszystko choroby przenoszone również nie tylko przez chorego, ale przez trzecią osobę – zwłaszcza szkarlatyna. Więc na to, żeby nie musieć przerwać szkoły na „bez końca”, zostaliśmy zaproszeni do matki i siostry doktora Landego, które wtedy mieszkały przy ulicy Zajęczej na Powiślu. No i przez wiele tygodni mieszkaliśmy na Powiślu. Poza tem się właśnie chodziło do tego sierocińca, do tego internatu sióstr, opiekować się i pomagać.
    </section>
    <section>
        <time>9338</time>Szkoła również organizowała jakieś wycieczki do muzeum albo zwiedzanie Starego Miasta. Tak że to nie było tak, żeśmy sobie byli tylko na naszej wiosce zwanej RTPD i WSM, mieliśmy wiele kontaktów. Mówiło się, że Warszawa jest Paryżem Północy i bardzo to wszystkim się podobało i schlebiało. Ale „Paryż Północy” był bardzo ograniczony, a wszystkie dzielnice uboższe i mniej wspaniałe, to aż trudno w to uwierzyć! Ale były takie, jak na przykład Marymont, gdzie nie było nawet elektryczności, nie mówiąc o wodociągu i kanalizacji. Ale nie było również kanalizacji i wodociągu na Starym Mieście, które dopiero zburzone w czasie wojny, w czasie Powstania, i po wojnie odbudowane wedle zachowanej dokumentacji.
    </section>
    <section>
        <time>9412</time>Bo nie wiem, czy to wszyscy wiedzą, w jaki sposób można to było w gruzach, kompletnie do parteru zburzonego Starego Miasta, odbudować dokładnie, tak jak było, poza ozdobami, poza polichromiami i jakimiś tam małymi, nie wiem, okuciami czy czymś. To było tak, że na wydziale architektury na Politechnice Warszawskiej profesor – nie mogę w tej chwili, musiałbym długo sobie przypominać, który, nie chcę się pomylić – ale profesor od historii architektury chyba, prowadził ćwiczenia i dawał zadania do wykonania w domu – sporządzenie dokumentacji, dokładnej dokumentacji architektonicznej, zadanego, wskazanego obiektu. To mogła być jedna kamienica, to mógł być kościół, to mógł być klasztor, to… no różne. I w ten sposób prawie całe – w ciągu lat to było, każdy rocznik, w którymś roku miał właśnie takie zadania, a wydział architektury był liczny – cale właściwie Stare Miasto było dokładnie zdokumentowane.
    </section>
    <section>
        <time>9500</time>I to nie zginęło, nie spaliło się, nie legło pod gruzami. I wedle tej dokumentacji właśnie można było dokładnie zrekonstruować, odtworzyć całą Starówkę. Tak że, to jest… tam prawie nie ma ani jednego domu, który by nie był odbudowany od parteru, ale wedle oryginalnych wzorów. <span style="font-weight: bold;"> A oprócz Żoliborza, takie ulubione miejsca w Warszawie dla Pani?</span> Łazienki. I Stare Miasto. Bo tam się jeździło właśnie, żeby zwiedzić, żeby poznać, żeby się ucieszyć. Ale na przykład Zamek wtedy nie był obiektem do zwiedzania dla turystów. Nigdy nie byłam wewnątrz Zamku przed wojną. Dopiero dobrych kilka lat po wojnie poznałam wnętrze Zamku. Nawet podwórca wewnętrznego nie, nie mówiąc już o podziemiach, które dopiero teraz są odrestaurowane i udostępniane.
    </section>
    <section>
        <time>9580</time>Czy byłam związana z Warszawą? Wydawało mi się, że nie. Czułam się człowiekiem wiejskim I naprawdę czułam się dobrze u nas w Górkach i na wsi, i na zwiedzaniu, na turystycznej wędrówce, nie wiem, w Tatry, w Beskidy i tak dalej. Podróże były kosztowne, a moja rodzina nie była zamożna. I nie bardzo nas było stać na to, żeby gdzieś jeździć. Po raz pierwszy w Tatrach byliśmy, jak nam doktór Lande – po przechorowaniu właśnie tych wszystkich chorób, a nie byliśmy na to uodpornieni, bo jeszcze nie wymyślono profilaktyki i obowiązkowych szczepień przeciw tym chorobom zakaźnym dziecięcym – doktór Lande powiedział, że tak się przechorowali, że trzeba, dobrze by było, wywieźć dzieci na wakacje nie do Górek, tylko zmienić klimat i na przykład do Bukowiny. I cała rodzina nasza wyjechała do Bukowiny. Pierwszy raz wtedy w życiu widziałam góry.
    </section>
    <section>
        <time>9658</time>Ale następny raz, to było jak Weronika, siostra mojej mamy, zaprosiła naszą trójkę i sfinansowała wycieczkę do Zakopanego na narty. I wtedyśmy też sobie pojeździli trochę po tych podgórskich miejscowościach. Nawet nam wynajęła starego Marusarza, ojca olimpijczyka Marusarza, żeby z nami pojeździł i pouczył nas trochę trudnej sztuki narciarskiej. Wakacje spędzaliśmy normalnie, na zasadzie takiej, gdzie się dojedzie na rowerze, albo gdzie się dojdzie piechotą. I na przykład ostatnia wycieczka przedwojenna to była za Bug, który forsowaliśmy gdzieś w okolicach Rybienka wpław i potem w Puszczy Zielonej i w Puszczy Białej, czyli już Kurpie i trochę Podlasie. Ale to się z plecakiem…I nawet namiotu nie mieliśmy, nocowywało się w stodołach.
    </section>
    <section>
        <time>9748</time>Wtedy gospodarze chętnie nas przyjmowali, tylko każdy pytał, czy aby ktoś z nas nie pali papierosów, bo bali się, że zaprószymy ogień i spali się gospodarstwo. Ale jakeśmy – nikt z nas naprawdę nie palił – jakeśmy ich zapewnili, że nie, to przyjmowali i nawet niektórzy wzdragali się, nie chcieli przyjąć tych małych złotóweczek za mleko, które nam dali na kolację, i za nocleg. Mówili:<span style="font-style: italic;"> – Przecież mleka nie kupiliśmy.</span> <span style="font-style: italic;">Rano wydoimy nowe. I że przecież sianśmy im nie zjedli, ani ni wynieśli. </span>Tacy byli honorni, że nawet czasem nie chcieli żadnej zapłaty przyjąć. Teraz tego by nie było. <span style="font-weight: bold;">Proszę, to jakby Pani opowiedziała, jak dowiedzieliście się o tym, że wojna wybuchła?</span> W ostatnich… w sierpniu bardzo wszyscy byli zaniepokojeni. Cała myśląca ludność Polski zdawała sobie sprawę, że coś niedobrego wisi w powietrzu, że sytuacja jest bardzo niepewna.
    </section>
    <section>
        <time>9829</time>Optymiści mówili, że nic. Rzeczywiście, no jest jakiś konflikt i sprawa wygląda groźnie, ale przecież nikt się nie poważy zaczynać wojny. Przecież ci, którzy decyzje podejmują dobrze pamiętają wojnę 1914-18 roku, pierwszą światową, i że na pewno już jakoś się dogadają. A pesymiści mówili, że to się tak już nie da z tego wyjść normalną drogą, że się już nie porozumieją zwaśnione strony i że wojna musi wybuchnąć. A myśmy sobie pomyśleli, że kończą się wakacje. Wprawdzie brat i ja mieliśmy jeszcze miesiąc, bo początek roku akademickiego miał być przecież, jak zwykle, dopiero pierwszego października. A wszystko mieliśmy zaliczone. Ja miałam tylko jeden z sześciu, czy siedmiu egzaminów nie zdany, bo mi się już nie zmieściło i odłożony do września, października.
    </section>
    <section>
        <time>9913</time>Ale ponieważ młodsze dzieci muszą iść do szkoły, to wszyscy wracamy do Warszawy i trzeba jeszcze na zakończenie wakacji, zrobić sobie jakąś przyjemną wyprawę. Spakowaliśmy plecaki, zaprosiliśmy jeszcze dwóch zaprzyjaźnionych chłopaków, którzy spędzali wakacje tradycyjnie. Warszawiacy, ale przyjeżdżali do jednego z sąsiednich domów na Ostrówek i tam sobie wakacje spędzali. Zaprosiliśmy właśnie dwóch tych naszych rówieśników i moją cioteczną siostrę, która mieszkała… mieli dom na przyległej działce, też przez dziadka kupioną działkę. I nasza trójka i właśnie ta kuzynka, i dwóch kolegów wyruszyliśmy w podróż z plecakami za Bug. Do Bugu to jest niedaleko, ale myśmy sobie przeprawili się, niosąc plecaki na głowie tak, wpław.
    </section>
    <section>
        <time>9994</time>Lato było bardzo upalne, susza była i poziom wody w Bugu był niski. I wkroczyliśmy z małą mapką w Puszczę Zieloną. Mieliśmy zamiar sobie łazić po lesie i po sąsiednich wioskach, i bardzo będzie przyjemnie. Żegnaliśmy się z pozostającymi młodszym rodzeństwem i mamą. I mama zażądała od nas uroczystej obietnicy, że jeżeli zacznie się dziać cokolwiek, co będzie świadczyło, że wojna jednak może wybuchnąć lada chwila, to wrócimy, niezależnie od tego, gdzie będziemy i co byśmy sobie jeszcze planowali, najszybciej, jak się da wrócimy do domu. Bo jeżeli wojna wybuchnie, to się może okazać, że na lata będziemy rozdzieleni i że się, być może, nigdy nie zobaczymy. Mama dobrze wiedziała co to była wojna, ponieważ... no przeżyła Wielką Wojnę. Ale jeszcze wcześniej, w 1912 roku, jak mówiłam, przyjechała do Polski i na stałe tu osiadła.
    </section>
    <section>
        <time>10076</time>Ale na wakacje po skończeniu…Nie! Na wakacje w 1912 roku pojechała jeszcze w odwiedziny do braci, którzy zostali w Tyflisie. A tam akurat zaczęła się wojna rosyjsko-turecka. Mama przeszła jakiś kurs sanitariuszek i sama się zgłosiła na ochotnika do pracy w szpitalu wojskowym w Tyflisie. No i na jej oczach rannych przywożono. Niektórych operowano i ratowano, inni umierali zanim ich zdążyli opatrzeć. Sama się zaraziła tyfusem plamistym, który przeżyła, tylko włosy straciła i przez dłuższy czas była bardzo osłabiona. W każdym razie wiedziała, co to jest wojna. I wiedziała, co to jest śmierć, i wiedziała co to są rany. I dlatego właśnie kazała nam przyrzekać, że wrócimy natychmiast, jak się coś konkretnie zacznie dziać.
    </section>
    <section>
        <time>10152</time>A myśmy sobie łazili i, jak opowiadałam, a nie wiem czy to było nagrywane, nocowaliśmy w stodołach, widzieliśmy jak ludzie żyją, rozmawialiśmy. Pytali nas, jak myślimy – w tej Warszawie to może wiedzą – czy będzie wojna, czy nie będzie. I bardzo było miło. Ale któregoś dzionka dowiedzieliśmy się, że we wsi, w którejśmy nocowali chłopaki dostały karty mobilizacyjne z terminem zgłoszenia się w określonych miejscowościach, gdzie były punkty zborne ich jednostek. Że przeprowadzane są przeglądy koni i niektóre dostają kategorię, że będą zmobilizowane. Notabene, nasza Kizia, ku naszej wielkiej dumie, dostała kategorię konia do lekkiej kawalerii, a wszystkie inne konie były… nie zostały zakwalifikowane, bo to były nędzne gospodarstwa i nędzne szkapy, a nasza była dobrze utrzymana i roślejsza, i się nadawała.
    </section>
    <section>
        <time>10238</time>No i uznaliśmy, że to już jest właśnie czas, żeby obietnicę powrotu do domu jak najszybciej realizować. Zaczęliśmy maszerować i przeszliśmy – na mapieśmy to potem sprawdzili – bez popasu sześćdziesiąt pięć kilometrów marszem, bez przerwy. Chcieliśmy przejść przez most, w Wyszkowie chyba, ale okazało się, że już jest obstawiony wojskiem i nie puszczają. No więc koło mostu przeszliśmy, a susza nadal trwała, więc się udało. No i wróciliśmy do domu. Mama się bardzo ucieszyła, bo się już niepokoiła, czy my wrócimy, czy dotrzymamy słowa, czy zdołamy zdążyć. Było bardzo pięknie. Nie umiem powiedzieć, który to był sierpień, ale któryś z najbardziej ostatnich dzionków. No więc jak wróciliśmy, to normalnie dalej zajmowaliśmy się tym czym normalnie. Jeszcze było coś nie skoszone, coś nie sprzątnięte, tośmy to wszystko robili ładnie.
    </section>
    <section>
        <time>10320</time>I pamiętam, że o której godzinie, wcześnie rano 1 września, byłam w ogrodzie, a blisko była mama. I nagle nadleciały trzy samoloty, bardzo nisko. Nigdy tak nisko nie latały. I nie były to żadne transportowe samoloty. A jeden z nich dlaczegoś okropnie dymił. Myśleliśmy, że mu się pali silnik, czy coś. I schodziły tak prawie, prawie sięgały koron naszej dębiny, tego sąsiedniego rezerwatu. Mama myślała, że to gaz bojowy został spuszczony i powiedziała: – <span style="font-style: italic;">Nic nie możemy zrobić. Ratunku nie ma</span>. W ogóle w tych ostatnich miesiącach i tygodniach wszyscy się przygotowywali do wojny lotniczej i gazowej. Wszyscy byli przekonani, że jeżeli wojna wybuchnie to będzie właśnie taka – chemiczna. Bardzo wielu ludzi się zaopatrywało w maski, potem już masek nie było, nie można było dostać.
    </section>
    <section>
        <time>10399</time>Myśmy nie próbowali kupować masek. Ale w każdym razie mama uznała, że już się właśnie zaczęła wojna. A samolociki… nie wiem, już nie pamiętam. Jakiś huk był. Czy zrzucili jakąś małą bombkę, gdzieś dość daleko od nas, czy może strzelali z broni pokładowej? Ale jeszcze jakieś huki też były. I odleciały. I była cisza. Ale ktoś przybiegł i powiedział, że właśnie jest wojna. Myśmy nawet nie mieli radia. I potem było ze… parę dni było ciszy. A w tym czasie u nas mieszkali przyjaciele, kawałek wakacji spędzali. No i powiedzieliśmy, że skoro wojna wybuchła – to była siostrzenica doktora Landego z małym niemowlakiem, z pierwszym swoim synkiem – prosiliśmy, żeby została, niech sobie u nas mieszka, póki się sytuacja nie wyjaśni. Zwłaszcza, że dostała wiadomość, że jej mąż – też lekarz, chirurg – został już zmobilizowany. Tak że nie miała po co wracać.
    </section>
    <section>
        <time>10483</time>A wydawało się, że na tej zapadłej wsi to przecież nie ma kto wojować i nie ma kto kogo bombardować, jest bezpieczniej. No i tak to było. Tylko trzeba było rozwiązać umowę z pracownikami, którzy uprawiali ziemię naszą. Bo to było od początku, kiedy ojciec dostał ziemię, żeby się bawił w gospodarstwo, zawsze była jakaś rodzina bezrolnych chłopów, którzy mieszkali – mieli oddzielny domek zwany stróżówką czy służbówką – i mieszkali tam sobie. Jak myśmy wyjeżdżali po wakacjach, to oni zostawali sami. Opiekowali się inwentarzem. No i co trzeba sieli, co trzeba orali, a co trzeba sprzątali, przedtem wedle wskazówek ojca, jak ojciec zmarł to wedle własnego uznania. Musieliśmy z nimi rozwiązać umowę, bo nie mielibyśmy czym płacić im pensji. A oni pracowali za stałą pensję, mieli, a oprócz tego mieli jeszcze ustalone, ilość zboża, ziemniaków i różnych innych zbiorów, ziemiopłodów, mieli zagwarantowaną.
    </section>
    <section>
        <time>10577</time>Musieliśmy z nimi umowę rozwiązać. Podzieliliśmy się plonami po połowie. Oni mieli gdzieś jakieś swoje… swoją zagrodę i swoje gospodarstwo, i wrócili do siebie. U nas byli, bo na małym gospodarstwie pracy nie ma dosyć bez szkody dla gospodarstwa, a z zyskiem dla siebie, bo mieli pensje i wyżywienie, pracowali jako najemni pracownicy. No i zaczęliśmy być gospodarzami. Doszliśmy do wniosku po dyskusji, że nie ma sposobu, żebyśmy zrezygnowali z gospodarstwa i żebyśmy próbowali się utrzymać w mieście, że musimy właśnie przyjąć, że gospodarstwo teraz będzie naszą podstawą bytu. Młodsze rodzeństwo zostało w Górkach i miało szkołę, a ja zostałam gospodynią wiejską, a bracia gospodarzami.
    </section>
    <section>
        <time>10660</time>No i zaczęliśmy się uczyć naprawdę prawdziwego rolnictwa, bo te moje doświadczenia na praktyce, to nie była wystarczająca wiedza – przez miesiąc i to właśnie w szczególnym okresie, kiedy się jeszcze i już niczego nie siało albo nie zbierało. Trzeba się było nauczyć doić krowę, trzeba się było nauczyć w jaki sposób orać, w jaki sposób siać. Ale mieliśmy sąsiadów, którzy… właściwieśmy ich nie znali. Ale dowiedziawszy się, że te Lipszyce zostały i teraz same próbują orać i siać, zainteresowali się tym. Zaczęli na odwiedzać i zaczęli nam doradzać. A to byli jedni z najbardziej światłych i najlepiej gospodarujących sąsiedzi z naszej gromady, ze wsi Lipka, nie z Ostrówka. Zaprzyjaźniliśmy się z nimi. To była rodzina Kurków.
    </section>
    <section>
        <time>10729</time>Ich najstarszy syn był w wieku mojej najmłodszej siostry i potem razem uczyli się w szkole na Ostrówku. A przez ten czas na Ostrówku już została zbudowana prawdziwa szkoła, pełna siedmioklasowa, a nie już ta na Lipce niepełna. No i wszystko było bardzo ładnie, ale zaczęła się zima. A nasz dom to był dom letniskowy, który zamieszkiwaliśmy tylko w czasie wakacji. Ściany miał z pojedynczych desek podłogowych i niektóre były, tak jak podłoga, na felc składane, ale w niektórych były nawet takie szpary, że można było wyjrzeć, jak się oko przyłożyło i z obaczyć czy pada deszcz, czy już przestał. A myśmy nie mieli… nie mieliśmy pieniędzy. No i w pierwszych miesiącach wojny, możliwości jakiejś inwestycji nie istniały. Nie było zresztą możliwości również znaleźć jakiegoś rzemieślnika, który by to umiał zrobić, a myśmy też nie umieli. I o materiały budowlane było trudno.
    </section>
    <section>
        <time>10813</time>Ale to nie cała bieda. Mieliśmy konia, mieliśmy narzędzia rolnicze, mieliśmy brata, który zawsze bardzo się interesował pracami rolniczymi. I wprawdzie orał krzywo i raz głębiej, a raz płycej, a raz mu się pług przewracał, ale z wielkim zapałem to robił i się uczył. Więc się tak ułożyło, ku pewnej dezaprobacie, ale się zgodził starszy brat, i to starszy o parę lat, bo Leopold był nie bezpośrednio po nas, tylko dopiero dalej – on się urodził w 1923 roku, a my w 1919 roku, i ten młodszy brat był głównym gospodarzem. A straszy brat pasł krowy. Trudno. W rolnictwie też pracował, ale głównym gospodarzem był młodszy. No i zasieliśmy jakoś i zebraliśmy resztę, co trzeba. Potem zaczęłam się uczyć młócić cepami, bo w naszej wsi było może jeden albo dwa kieraty, a wszyscy inni gospodarze młócili cepami.
    </section>
    <section>
        <time>10900</time>Więc całą zimę pierwszą ja z Polkiem młóciłam cepami. To bardzo jest dobre zajęcie, bardzo ciężkie, ale rytmiczne i bardzo dobrze działające na system nerwowy, uspokajające. Człowiek, jak tak rytmicznie tłukł wiele godzin, to już o niczym nie myślał, był tylko zmęczony. A jak był zmęczony to wracał do domu, zjadał kolację i szedł spać. Nauczyłam się doić krowy. Potemśmy sobie kupli owce i barana. Ostrzygliśmy, wypożyczyliśmy… gręplarni nie było, ale gręple ręczne, takie szczotki, co się ręcznie rozczesywało runo. A potem kupiliśmy na jarmarku kołowrotek i sąsiadka mnie nauczyła prząść. A w następnych latach to już i len uprawialiśmy. A potem tośmy już nawet pożyczyli warsztat i się tkało.
    </section>
    <section>
        <time>10975</time>I coraz byliśmy lepszymi gospodarzami. Ale pierwsza zima była taka, że trzeba było pamiętać, żeby wylać wodę z wiader, bo jakby zamarzła to byłby straszny kłopot, jak się pozbyć lodu i jak zaczerpnąć nowej wody. No, ale mlekośmy mieli i kartofelki, i żyto. Tylko okazało się… to był rok bardzo nieurodzajny , była straszna susza i zbiory były o wiele niższe niż we wszystkich ubiegłych latach. A jeszcze podzielone na pół, to już nie bardzo starczały. Więc trzeba było w pierwszym roku naszego gospodarskiego życia bardzo oszczędzać i mąkę.
    </section>
    <section>
        <time>11023</time>A kartofelkiśmy nieumiejętnie, źle, okryli i w czasie tej mroźnej zimy zmarzły i był twarde jak kość, zmarznięte. Jak się je obierało to się odmroziło ręce tak, że były spuchnięte, czerwone i bolące. I trzeba było ich jeszcze było oszczędzać i do syta, broń Boże, nie jeść, i raczej nie na sucho tylko tak zwaną zalewajkę. A zalewajka to jest taka zupa, w której są ugotowane, pokrojone na ćwiartki kartofelki, a zaprawiona jest zakwaszoną mąką, razówką żytnią. Zakwasza się dzikimi drożdżami, które same w powietrzu fruwają. Po prostu w ciepłym miejscu stawia się rozrobioną z wodą razówkę żytnią i to kiśnie. Można z tego robić żur i można gotować zalewajkę.
    </section>
    <section>
        <time>11087</time>Początkowo, póki krowy jeszcze miały mleko, to wprawdzie Niemcy bardzo szybko wprowadzili obowiązek dostaw obowiązkowych mleka i żyta, i wszystkiego, ale jakoś jeszcze było nieźle. Ale pod koniec pierwszego roczku, kiedy krowy już były przed kolejnym ocieleniem zapuszczone i nie dawały mleka, to mieliśmy jako jedyną okrasę dla całej rodziny. I jeszcze mieliśmy troje dzieci wziętych na przechowanie od przyjaciół. Bo nam się wydawało, że u nas na wsi jednak... no mamy te zmarznięte kartofelki i trochę razówki, a w mieście to już chyba musi być taki głód, że nie przeżyją. A poza tem w mieście jest niebezpiecznie, a u nas bezpiecznie.
    </section>
    <section>
        <time>11145</time>Więc wzięliśmy jeszcze dwóch chłopaczków, cztero i sześcioletniego, dzieci jednej z nauczycielek mojego młodszego rodzeństwa, której mąż był chory psychicznie i był w szpitalu psychiatrycznym, a ona sobie nie radziła, oraz przybraną córkę kierownika pracowni plastycznej Teatru „Baj”, Witolda Millera. To było dziecko jakiejś więźniarki z Pawiaka. Nawet nie wiem, czy była kryminalna, czy polityczna. Ale Halinka miała trzy lata i pan Witold nam ją też podrzucił na te dobrodziejstwa i bezpieczeństwo wiejskiego życia. Kartofelki się zaczęły kończyć. Marzliśmy okrutnie. Opału śmy nie mieli, ale uważaliśmy… sąsiedzi rąbali dębinę i las sosnowy sąsiedni i mieli czym palić, ale myśmy uważali, że to jest zbrodnia i nie wolno.
    </section>
    <section>
        <time>11235</time>Udało nam się kupić trochę, kawałek, torfiastej łąki. Kopaliśmy ten torf i jeszcze w lecie się wysuszyło, i tak marnie, marnie się palił, kopcił. <span style="font-weight: bold;">Ci Kurkowie, ci sąsiedzi pomogli tak jakoś?</span> Kurkowie nas odwiedzali, Kurkowie nam udzielali rad. I zaprzyjaźniliśmy się. Naszymi sąsiadkami z jednej strony są siostry ze Zgromadzenia Rodziny Marii, które mają swój główny dom w Warszawie na Żelaznej, ale tam kupiły kawałek pola, miały jakieś zabudowania, miały kapliczkę. W lato przywoziły sieroty, które miały u siebie na stałe, wychowywały, a zimą zostawały tylko nieliczne siostry. Dzieci i większość sióstr wyjeżdżała, a siostry były stale. Więc w niedziele chadzałam na mszę świętą, bo wtedy jeszcze byłam wierząca i praktykująca.
    </section>
    <section>
        <time>11308</time>I stryjo Stacho Kurek powiedział, że: – <span style="font-style: italic;">A wy śpiewacie, to może byś się to chóru się też przyłączyła, zapisała.</span> To się zapisałam. A na Ostrówku mieszkała rodzina Kafilków, a Tadzio Kaflik, który miał sporenaście, lat, był bardzo utalentowanym muzykiem. Potem skończył nawet szkołę i został nauczycielem w szkole muzycznej. Ale wtedy umiał grać na fisharmonii i uczył nas pieśni religijnych, a nawet całej mszy łacińskiej – tylko nie wiem, kto był kompozytorem tej mszy. No i od tej pory chadzałam również na próby chóru i uczyłam się nowych pieśni. I razemśmy śpiewali z sąsiadami ze wsi, a głównym śpiewakiem był właśnie Stanisław Kurek, któregośmy nazywali stryjem, ponieważ miał liczne pociotki, które jak przychodziły razem z nim to mówiły stryju, więc moje młodsze siostry też zaczęły mówić stryju.
    </section>
    <section>
        <time>11393</time>A zaś stryjna Kurkowa do mojej najmłodszej siostry mówiła synowa, bo była z jednej klasy z jej najstarszym synem. I ta przyjaźń przetrwała. Ostatni raz widziała tego właśnie niedoszłego mego szwagra, jak zostałam zawieziona na mszę za duszę pani Aldony Lipszycowej, którą siostry ze Zgromadzenia Matki Bożej Miłosierdzia, które osiadły w domu dziadka, postanowiły odprawić i zaprosiły dzieci pani Aldony. Ale to jest dygresja. A wracając do życia i gospodarowania, tośmy sobie właśnie marźli i głodowali, ale korzystając z dobrych rad sąsiadów i z własnych doświadczeń, w następnych latach już mieliśmy dwie dojne krowy, a nie jedną, i owce. I nawet kury już mieliśmy, więc bywały jajka. I mieliśmy warzywa, bośmy zaczęli je uprawiać i siać.
    </section>
    <section>
        <time>11467</time>I było coraz łatwiej i coraz lepiej. A jeśli chodzi o Niemców, to po raz pierwszy zobaczyłam mundurowych Niemców, ale z Wermachtu, dopiero wtedy kiedy pojechałam parę miesięcy po wybuchu wojny odwiedzić rodzinę na Bielanach i zawieść im trochę produktów – jakieś tam serki, które się udało zrobić i tak dalej. Nie zawsze kolej była czynna, ponieważ niedługo zaczęła się dywersja, więc czasami były zerwane tory, ale je szybko na nowo układano i na nowo były. A jak nie była czynna kolej, to wystarczyło przelecieć przez pole, i przez laski, i przez wioski, piętnaście kilometrów do kolejki radzymińskiej, bo w mieście naszym powiatowym, Radzyminie, jak u nas nie było kolei, to jeszcze tam była.
    </section>
    <section>
        <time>11537</time>Poza tem żeśmy ciężko pracowali i nie bardzo mieli co jeść, to mieliśmy jednak bardzo ważne sprawy. Mianowicie dobrych sąsiadów. I to nie tylko chłopów, ale bliskim sąsiadem naszym była również rodzina Diakanowych ?. To był były urzędnik carski, który jako jedyny z całego osiedla, o którym wspominałam, carskich urzędników z czasów zaborów, pozostał w swoim domu. Miał troje dzieci, które były mniej więcej w naszym wieku i przyjaźniły się z nami. Mieszkał z cioteczną babcią swoich wnuków, a z żoną był rozwiedziony. Żona też była oczywiście Rosjanką. Żona mieszkała w Warszawie i tam pracowała. Nie wiem, co robiła. Była jakąś urzędniczką. A dzieci na wakacje mieszkały – i zanim poszły do gimnazjum – mieszkały stale w Ostrówku.
    </section>
    <section>
        <time>11635</time>A potem, kiedy już były w gimnazjum, zresztą rosyjskim – na Pradze było jedyne chyba w Warszawie koedukacyjne gimnazjum rosyjskie – przenosiły się do Warszawy, do matki. I pan Diakanow był naszym bardzo bliskim przyjacielem. Często nas odwiedzał, razemśmy śpiewali, razemśmy opowiadali, co wiemy o tem, co się dzieje w świecie. I to była ważna przyjaźń. To był człowiek wykształcony, wielkiej kultury, a prowadził życie małorolnego chłopa. Chodził na bosaka. Kupił od nas cielę, wyhodował sobie i miał jedną krowę. Miał kawałek sadu, miał kawałek warzywnika i uprawiał to w sposób bardzo dziwny. Nie miał żadnego większego narzędzia i pracował głównie motyką, szpadlem, a nawet bardziej delikatne prace w warzywniku i przy kwiatach wykonywał srebrnym widelczykiem, dosłownie.
    </section>
    <section>
        <time>11715</time>A przy tem był to człowiek wielkiej dobroci i szanowany i ceniony przez sąsiadów, przez gospodarzy, przez wieś, ponieważ udzielał korepetycji chłopskim dzieciom, jak miały trudności. Uczył również dwóch – najpierw jednego, a potem drugiego – synów naszego wiejskiego sklepikarza, który niedaleko miał malutki sklepik, Żyda. No i nawet nie wiem, kiedy zmarł był. Potemśmy się, po wojnie, wyprowadzili i rzadko tam bywali, ale do końca, dopókiśmy mieszkali w czasie okupacji, był z nim bliski kontakt. I bardzo to było dla nas cenne. Bo po pewnym czasie poczuliśmy, że zaczynamy dziczeć. Zaczęło mi być nawet rudno czytać i pisać. Byliśmy przemęczeni, bardzośmy dużo pracowali, często byliśmy głodni.
    </section>
    <section>
        <time>11800</time>I w tych pierwszych latach to, że można z kimś porozmawiać na tematy wybiegające poza to czy można kupić kilo cukru i ile kosztuje słonina, i jak podołać kontyngentom nakładanym przez Niemców, to było coś bardzo ważnego. A Niemcy się nie pojawiali. Nie widywaliśmy ich. Mieszkaliśmy nie na wsi, ale na kolonii. We wsi pewno czasem się zjawiali, a myśmy nie mieli z nimi żadnych kontaktów, tylko dopiero jak się jechało do Warszawy, to się Niemców widywało. <span style="font-weight: bold;">Proszę mi powiedzieć, a Warszawa? Jak jeździła Pani do Warszawy?</span> Do Warszawy jeździłam bardzo rzadko, bo musiałam siedzieć w domu i te wszystkie prace wykonywać i codziennie nakarmić i wydoić krowę, i wyprowadzić na pastwisko, i opleć, i tak dalej, albo młócić.
    </section>
    <section>
        <time>11864</time>Jeździłam rzadko. W odwiedziny raczej przyjeżdżały siostry i potem brat, który zdezerterował, starszy. Wyjechał do Warszawy i zaczął pracować.Najpierw przy szkleniu i odbudowie Warszawy zburzonej we wrześniu, w czasie oblężenia i zdobywania Warszawy. A potem pracował w administracji WSM-owskiej, w charakterze kierownika działu remontowego. No, oprócz tego, to jeszcze sobie coś tam pisał i należał do Spartakusa, tajnej organizacji patriotycznej, samokształceniowo-sabotażowej. <span style="font-weight: bold;">A getto Pani pamięta? Widziała Pani getto? </span>Getto. W getcie nie byłam nigdy, bo nie miałam powodu, a poza tem niedługo stało się to bardzo ryzykowne. Natomiast widywałam getto albo tam, gdzie nie było litego muru, albo… Getto było przedzielone ulicą łączącą część tak zwaną aryjską północną i południową. I był taki drewniany, nie wiem jak to nazwać – czy to był most, czy…
    </section>
    <section>
        <time>11965</time>W każdym razie nad gettem prowadziła, po schodach się wchodziło na górę, szło się wielki kawał, takim…To ma jakąś nazwę, ale nie wiem jak, w tej chwili mi uciekło. W każdym razie stamtąd, z góry, widziałam. I widziałam zmarłych na ulicy przykrytych gazetami, i widziałam żebrzących, i widziałam te tłumy nędzarzy z opaskami – to wszystko widziałam. A poza tem, no dobrze się wiedziało, co się tam dzieje, bo byli tacy, którzy mieli kontakt bezpośredni, no i z gazetek, które szybko zaczęły się pojawiać. Z prasy podziemnej dużo się wiedziało. Ale w getcie nie byłam ani razu. Z całej naszej rodziny w getcie były tylko, ale chwilę i przypadkiem, dwie moje siostry, które się wybrały z wizytą do nas, do Górek, ale umówiły się na spotkanie jeszcze z córką przyjaciół, która się ukrywała i miała fałszywe dokumenty.
    </section>
    <section>
        <time>12046</time>Bo myśmy nie zmienili nazwiska ani miejsca zamieszkania i nic nie udawaliśmy, byliśmy sobą. I myślę, że to żeśmy nie zmienili nazwiska i to żeśmy się nie zaczęli ukrywać, to musiało być, myślę, udokumentowane, ale chyba w jakiś sposób też dezorientowało. Nie wiem w jakim stopniu nasi wiejscy sąsiedzi zdawali sobie sprawę, że rodzina mego ojca i mój ojciec, byli rodowitymi Żydami, bez przymieszki krwi polskiej ani żadnej innej. Nie wiem, czy sobie zdawali sprawę. I do tej pory nie wiem. Więc w Warszawie bywałam rzadko, ale wiedziałam co się tam dzieje, bo rodzina nas odwiedzająca wiedziała. A przy jakiej okazji była w getcie, były moje dwie siostry? To było tak, że one się umówiły z zaprzyjaźnioną koleżanką, która pod zmienionymi i fałszywymi dokumentami, ale się nie ukrywała, chodziła nawet do szkoły.
    </section>
    <section>
        <time>12130</time>Uczyła się w gimnazjum, a potem liceum u Zmartwychwstanek. I częściowo mieszkała na Żoliborzu w różnych miejscach. Kiedy zaczynały się jakieś komentarze, kim ona w ogóle jest, to zmieniała miejsce pobytu. Ale, w każdym razie, umówiły się dlaczegoś przy jednym przejściu. Była taka kamienica Sądy na Lesznie, która miała na wylot komunikację – jedna brama do tego domu była już po stronie getta, a druga wychodziła na stronę aryjską. I one dlaczegoś tam się umówiły i sobie czekały. I ktoś, jakiś policjant, się przyczepił, bo zwłaszcza ta przyjaciółka miała bardzo egzotyczne rysy, była ciemną brunetką z kędzierzawymi włosami. I wprawdzie, to ciekawostka, w tym swoim dowodzie wyrobionym, fałszywym, miała napisane, że jej jeden dziadek był Węgrem. I ona jak ją legitymowali, to tłumaczyła, że ona jest Polką, ale jednego dziadka miała Węgra i stąd ta egzotyczna uroda.
    </section>
    <section>
        <time>12217</time>Policjant zaciągnął te trzy dziewczyny wybierające się do Górek, na teren getta i zanim je doprowadził na posterunek, chciał je przekazać jeszcze komuś, zjawił się jakiś Żyd z opaską i zaczął je szantażować, że je właśnie zaraz zaciągnie na posterunek żandarmerii, bo one są Żydówki. I ta Jana, rodowita Żydówka, rzekoma częściowo Węgierka, tupnęła na niego i wrzasnęła: – <span style="font-style: italic;">Wynoś się, ty Żydzie! Odczep się ode mnie! </span>I tamten speszył się i się odczepił. A panom policjantom właśnie tłumaczyła, że są w porządku. Ale je wylegitymowali. I policjant powiedział: – <span style="font-style: italic;">Zaraz, zaraz, zaraz. A wy jesteście Lipszyc? To przecież jest żydowskie nazwisko. </span>Siostra powiedziała: – <span style="font-style: italic;">Nie! Niemieckie. </span>
    </section>
    <section>
        <time>12291</time>I traf chciał, że w zasięgu wzroku, w tym miejscu, gdzie ta rozmowa z policjantem się toczyła, był sklepik z szyldem „Lipszyc”. I on pokazał i powiedział: – <span style="font-style: italic;">A to co? </span>Ale mino to puścił je. Uwierzył, ponieważ też go zbiła z tropu pewność siebie zatrzymanych dziewczyn. I wróciły. Dojechały do Górek szczęśliwie. Poszły piechotą z Leszna, z przed Sądów, na dworzec na Pradze. Potem jechały pociągiem, gdzie też bardzo często były rewizje, ale zdaje się, że tym razem już nikt ich nie legitymował. No i wróciły do Warszawy po jakimś czasie, szczęśliwie bez przygód. I takich przygód każde z nas miewało po parę. Ale ponieważ… <span style="font-weight: bold;">A Pani?</span> Ja miałam mniej okazji, ponieważ nie byłam w Warszawie i z Niemcami nie miałam styczności, bo oni niechętnie się zapuszczali pod las. I nie mieli zresztą interesu.
    </section>
    <section>
        <time>12374</time>Ja miałam kilka takich przypadków. I niektórzy przyjaciele, którzy się o tym dowiadywali, jak nas odwiedzali, że znowu coś, niedobra jakaś sytuacja była, podziwiali moją odwagę. A to nie była dowaga. To była częściowo kwestia braku wyobraźni, myślę że po prostu jakiejś lekkomyślności, właściwej bardzo młodemu wiekowi. Po drugie miałam poczucie, że ja za nikogo nie odpowiadam. Jeżeli zginę, to przecież moje siostry jeszcze mają rodzeństwo i starsze, i młodsze, i mają mamę. A poza tem jeszcze, kiedy się zaczęły już wyraźnie prawdziwe prześladowania i gnębienie Żydów, a nawet już morderstwa, powiedzieliśmy sobie, że nie mamy szans przeżycia. Pamiętam, że siedzieliśmy sobie kiedyś wieczorem po pracy z moim bliźniaczym bratem i rozmawialiśmy, że nie ma sposobu tak licznej rodziny z dziećmi gdzieś urządzić.
    </section>
    <section>
        <time>12461</time>Nie mamy skąd wziąć dokumentów, nie mamy gdzie zamieszkać, nie mamy skąd wziąć pracy i środków do życia. Musimy trzymać się Górek. No i ile czasu da się żyć, to będziemy żyli, jakby wszystko miało trwać normalnie do końca wojny. I biednie bo biednie, ale się przeżywimy, a specjalnie zabiegać, szukać jakiegoś schronienia, jakiegoś ratunku, nie warto. Bo to, tak czy owak, może tylko odciągnąć koniec, a koniec jest i tak nieunikniony. I dlatego ilekroć się znajdowałam – no parę razy byłam i pod ostrzałem, i w bombardowaniu, i właśnie przy takich okazjach, że mnie legitymują i mówią: –<span style="font-style: italic;">Żydówa</span> – zachowywałam, można powiedzieć, nawet poczucie humoru. Bo kiedyś było tak, że właśnie tor kolei tej z Dworca Wschodniego, szerokotorowej, dalekobieżnej był zerwany i musiałam iść do Radzymina.
    </section>
    <section>
        <time>12542</time>Szłam z plecakiem z jakimiś tam darami żywnościowymi dla warszawskiej rodziny, i w polu, daleko od jakiegokolwiek osiedla zobaczyłam, że na przeciw mnie idzie dwóch policjantów, tak zwanych granatowych – polskich policjantów, ale no w służbie, a nie w cywilu. I usłyszałam, jak już się zbliżyli, a szłam sobie dalej – oni idą w swoją stronę, a ja w swoją, naprzeciw sobie – usłyszałam, że jeden mówi: – <span style="font-style: italic;">Ty, słuchaj! To Żydwóka.</span> A ten drugi mówi: – <span style="font-style: italic;">Nie.</span> Więc jak się zrównaliśmy, usłyszałam: – <span style="font-style: italic;">A</span> – mówi. – <span style="font-style: italic;">załóż się o litra. Żydówa.</span> – <span style="font-style: italic;">Nie.</span> Przeciął. I wtedy ja podeszła i mówię: – <span style="font-style: italic;">Strasznie mi przykro. Przeze mnie przegrał pan litra.</span> Więc dla formy kazali mi jeszcze pokazać kenkartę, gdzie było napisane „Maria Aldona Lipszyc. Matka – Aldona. Ojciec – Samuel Józef”. Spojrzeli, czy przeczytali, nie wiem.
    </section>
    <section>
        <time>12620</time>Rzucili okiem, oddali mi kenkartę i poszłam sobie dalej. Gdybym się przestraszyła, to by mnie już nie puścili. Na pewno! No, ale się nie przestraszyłam. Inny przypadek był taki, że wracałam znowu z wizyty na Bielanach. Bardzo się śpieszyłam. Wpadam na Dworzec Wileński. Zatrzymają mnie tak zwani czarni, straż kolejowa, Bahnschutze, Niemcy. Miałam plecaczek, a w plecaczku miałam pęczek cebuli dymki – bo myśmy dymki nie mieli i tylko zasianą cebulę, a była wczesna wiosna, więc to był nowalijka i rarytas – miałam nocną koszulę i coś tam takiego jeszcze. Oprócz tego, żeby było śmiesznej, miałam skrzynkę ciężką, parokilową, którą mi przyjaciółka dała z prośbą, żebym to przekazała pod wskazanym adresem we wsi odległej od naszego gospodarstwa o parę kilometrów.
    </section>
    <section>
        <time>12694</time>Wiedziałam... To była moja koleżanka z SGGW, która mieszkała w domu naszego wuja, też na Bielanach, w wynajętym mieszkaniu z rodziną i która, nie mogę powiedzieć, że wiedziałam, ale przypuszczałam, że jest głęboko zaangażowana w jakiejś organizacji, nie wiedziałam dokładnie jakiej, konspiracyjnej. Dała mi paczkę parokilową, skrzyneczkę, włożyłam na dno plecaka, a na to właśnie te cebulki i coś tam jeszcze. Zatrzymali mnie i kazali zdjąć plecak i pokazać, co mam w plecaku. Ja zdejmuję plecak i mówię: – <span style="font-style: italic;">Ale panowie, obejrzyjcie szybko, bo pociąg stoi już na peronie i niedługo ruszy, a następny będzie nieprędko.</span> Otworzyli plecak, zajrzeli, wsadzili rękę, zobaczyli tę cebulę i nocną koszulę, głębiej nie sięgali.
    </section>
    <section>
        <time>12762</time>Ja prędko zapięłam klapę plecaka, powędrowałam do pociągu. I kiedy już trzymałam za poręczę i próbowałam się wdrapać na stopień wagonu, konduktor już gwizdał na odjazd, a ja miałam zupełnie miękkie nogi i nie byłam w stanie się wdrapać. Ale na szczęście miałam mocne ręce, wciągnęłam się, pociąg ruszył i odjechał. No i znowu – gdybym się przelękła, mowy nie ma, żebym to przeżyła. I tak bywało jeszcze parę razy. Ale tylko parę. Natomiast raz byłam w czasie nalotu na Warszawę i odłamek – nawet nie wiem czego, co to było, czy to był jakiś granat, ale coś zrzuconego z samolotu – odbiło się od jezdni, rykoszetem, uderzyło mnie w łydkę.
    </section>
    <section>
        <time>12823</time>To było w lecie, nie miałam żadnych spodni, ani niczego takiego. Miałam oparzoną skórę. Odłamek był gorący. Poczekałam aż ostygł. Wzięłam go sobie na pamiątkę, ale potem w tych różnych przesiedleniach i frontowych przygodach, zgubiłam go i nie mam tego amuletu. Kiedy indziej szłam przez polanę w lesie. Kiedy wracaliśmy – nie mówiłam jeszcze o tem, ale mogę parę słów na ten temat potem powiedzieć – przekradaliśmy się przez linię frontu. Fura z naszymi rzeczami, ze staruszkami, którychśmy mieli wtedy na przechowaniu i z małymi dziećmi, które mieliśmy na przechowaniu, i z krową uwiązana do woza, pojechała szybko galopem. A ja się szarpałam z baranem, który nie chciał iść na łańcuszku.
    </section>
    <section>
        <time>12883</time>I zostałam z tą małą Halinką, córką „bajarskiego” plastyka, która u nas mieszkała wtedy. Wyszłam z zagajnika, wyszłam przez polanę. Z jednej strony leżała tyraliera nacierających Rosjan z pepeszami, z drugiej strony zagajniku stali w hełmach żołnierze SS, bo właśnie już front ruszył. A ja szłam i nie wysoko, ale jednak nade mną, wymiana strzałów latała. Świstało. I Halinka pyta: – <span style="font-style: italic;">Czy to do nas strzelają?</span> A ja mówiłam, że nie, że to tak wysoko. Więc żeśmy szli. Dopiero jak doszłam do rowu na skraju lasu, gdzie leżeli Rosjanie i strzelali z pepeszy, to jeden na mnie wrzasnął: – <span style="font-style: italic;">Diewuszka! Szto ty diełajesz?! Łażyjsja</span> ? No i też się położyłam z Halinką w rowie i ściągnęłam barana. No i też dobrze.
    </section>
    <section>
        <time>12957</time>Ja byłam poza wszystkim innym strasznie głupia. Bo na przykład kiedyś był nalot kukuroźników ? radzieckich na Warszawę, kiedy byłam w odwiedzinach na Bielanach. Bombardowali nie Bielany, gdzieś w Centrum leciały bomby. Ale latały samoloty, zapalone były, latały kolorowe rakiety jakieś sygnalizacyjne. Bardzo efektowne było oświetlenie nad Warszawą takim łukiem, wspaniale reflektory zapalone, no i te lecące bomby, i huk. A ja sobie wylazłam na płaski dach naszego domu bielańskiego i to widowisko podziwiałam. Nie było to najmądrzej, no ale tak było. Na zasadzie – co za różnica, czy teraz, czy za miesiąc, czy za pół roku.
    </section>
    <section>
        <time>13019</time><span style="font-weight: bold;">Pani Mario, to jakby Pani mi jeszcze opowiedziała o... Bo we wsi też byli Żydzi, tak? Na przykład był sklepikarz, tak? </span>Był sklepikarz. Ale sklepikarz, wtedy kiedy zorganizowane zostało przez Niemców getto, kiedy już nie wolno było poza gettem przebywać, do getta nie poszedł. Najbliższe getto było w Tłuszczu i kiedy już Żydzi nie mieli prawa wychodzić poza obręb getta, wolno było jeszcze tam odwiedzać ich. I wtedy mój brat na przykład z ramienia Żegoty zanosił niektórym rodzinom żydowskim jakieś pieniądze z funduszów pomocy Żydom. Ja w getcie nie byłam nigdy w żadnym, ani tłuszczowskim, ani warszawskim. Natomiast Szlama Lipczyński, nasz sklepikarz wiejski, do getta nie poszedł w ogóle, tylko pożyczył od znajomych gospodarzy szpadel, wykopał sobie ziemiankę, przykrył gałęziami i tam się ukrywał.
    </section>
    <section>
        <time>13107</time>A w nocy przychodził do nas bo, no bo byliśmy mu jednymi z najlepiej znanych i miał do nas zaufanie. A poza tem byliśmy jednymi z najbliżej mieszkających. Bo on się ukrywał na skraju naszej dębiny, na granicy której myśmy mieli gospodarstwo. Przychodził w nocy, dawaliśmy mu co mogliśmy z żywności, dawaliśmy mu zapałki, naftę do lampy, nic więcej. On się zaczął ukrywać, jak jeszcze było ciepło, potem zaczęła się zima. Ale myśmy nie bardzo mieli czym się dzielić. I w końcu ich życie skończyło się strasznie, bo jeden z młodych gospodarzy z naszej gromadzkiej wsi Lipka – nie wiem dlaczego, czy z wrogości w stosunku do Żydów, czy z chęci zysku – zrobił donos i zaprowadził żandarmów do ich ziemianki, do ich kryjówki. I oni wrzucili granat i cała rodzina zginęła – Szlama, jego żona Hawa i dwaj chłopcy, ci którym pan Aleksander Diakanow pomagał w nauce.
    </section>
    <section>
        <time>13206</time>Starszy miał pewno z dziesięć lat, a młodszy był młodszy. Tak się to to skończyło. Ja wiem, kto to zrobił i do końca nie wiem, czy postąpiłam podle czy słusznie, albo przynajmniej, czy to jest do darowania, ale nigdy z tego nie zrobiłam użytku i nie zrobiłam donosu na tego właśnie jegomościa, który zresztą potem jeszcze raz się zasłużył. Bo kiedyś żandarmi zażądali podwody, przyszli do nas, czy też przysłali kogoś po konia, a braci nie było. I mama powiedziała, że jak musi, to konia da, ale ona powozić nie umie, a córka też nie, a syna nie ma. W związku z czym właśnie ten sam człowiek, który zadenuncjował i spowodował śmierć rodziny Lipczyńskich, nie wiem czy się zgłosił, czy go wzięli, kazali mu jechać. Ale on pojechał naszą klaczą na podwodę z Niemcami.
    </section>
    <section>
        <time>13297</time>Nie wiem, co wtedy wieźli i po co ta podwoda pojechała. Wrócił i powiedział, że gdzieś tam w drodze, gdzieś w okolicy Wołomina, czy za Wołominem, wpadł w jakąś potyczkę, ostrzał. Że klacz padła, a on ledwo z życiem uszedł. No i straciliśmy tą artyleryjska Kizię. Natomiast kiedyś, znacznie później, byłam na polu i zobaczyłam taką scenę. Że jedzie, ale to z daleka widziałam, że jedzie fura zaprzężona w bardzo podobną karą klacz, podobną do naszej i że jak się... Jechali wzdłuż naszej granicy i jak dojechali do miejsca, gdzie trzeba skręcić, żeby dojechać do naszej zagrody, to ten kary koń nagle zaczął galopować i skręcał, a woźnica się z nim szarpał, poczem zaciął batem i galopem pocwałował dalej prosto.
    </section>
    <section>
        <time>13371</time>Żaden koń z własnej inicjatywy nie skręca tak uparcie i nie walczy z woźnicą. To musiała być ona. A potem się dowiedziałam, że ten człowiek się chwalił, że dobrą cenę za nią dostał. To taka krótka opowiastka. <span style="font-weight: bold;">A, pani Mario. Bo mama była, została potem odznaczona medalem „Sprawiedliwy...”</span> Tak. <span style="font-weight: bold;">A proszę powiedzieć...</span> Ale to nie za to. Lipczyńscy to była malutka i krótkotrwała sprawa. A jeśli chodzi o medal „Sprawiedliwy wśród narodów świata” to wystąpili o to ci znajomi i nieznajomi Żydzi, którzy korzystali ze schronienia i u nas w Ostrówku, w naszym domu, i w domu bielańskim. W sumie osób, które u nas pomieszkiwały, niektóre kilka dni, a niektóre kilka miesięcy, naliczyliśmy trzynaścioro dorosłych i dzieci.
    </section>
    <section>
        <time>13441</time>Chyba dwie osoby z nich zginęły, a reszta przeżyła. Oni u nas mieszkali, pomagało się im zdobyć dokumenty. Oczywiście się ich żywiło i potem się wyprowadzali. Nie, więcej. Bo jeszcze brat siostry Katarzyny, tej Zofii Steinberg, przyjaciółki mamy, miał bardzo semicki wygląd, ale był chory psychicznie. I przez jakiś czas na prośbę siostry Katarzyny, mieszkał u nas w Górkach, kiedy już jego ukrywanie się zostało wykryte w Warszawie, ale tam się ukrywał u naszych sąsiadów i przyjaciół, został przywieziony do Górek. Ale zachowywał się w sposób niepoczytalny i nie było na to rady. Wychodził gdzieś, gdzie był ktoś nieznajomy, obcy, i krzyczał: – <span style="font-style: italic;">Jestem Żydem! Jestem Żydem! </span>na przykład. Poza tem obrażał się strasznie i nie chciał jeść tego, czego myśmy mieli strasznie za mało i mówił, że wolałby na przykład kawę ze śmietanką.
    </section>
    <section>
        <time>13531</time>No więc go zabrali w efekcie, w końcu nie było rady. Jego rodzona siostra zdecydowała, że muszą go oddać do getta. No i tam zginął. Już nawet właśnie ta rodzona siostra Katarzyna nie wie, kiedy i w jaki sposób. Ale większość tych, którzy się ukrywali u nas ocalała. To wszystko nie byli ludzie ortodoksyjni i nie znający języka polskiego – o tyle to było łatwiej. Niektórzy ukrywali się i nie pokazywali się, a inni mieli fałszywe dokumenty zrobione przy pomocy zaprzyjaźnionych Polaków. Ale nawet pracowali i chodzili sobie po Warszawie, jakby nigdy nic. W każdym razie to oni wystąpili z tym no i mama ma drzewko w ogrodzie w Jerozolimie.
    </section>
    <section>
        <time>13603</time>A nam oczywiście nie przysługiwało prawo „sprawiedliwych” – chociaż to była nasza wspólna decyzja i byliśmy już dorośli, i mogliśmy decydować – ponieważ nasz ojciec był Żydem, a medal „Sprawiedliwy wśród narodów świata” przyznaje się tylko innym narodom, a nie Żydom którzy pomagali swoim rodakom. <span style="font-weight: bold;">Pani Maro, proszę mi powiedzieć, bo była też Pani zaangażowana w działalność konspiracyjną, tak? </span>Tak. To nie trwało długo. To było rok i parę miesięcy, nie umiem dokładnie powiedzieć, nie pamiętam. W każdy razie sprawa wyglądał tak, że na Ostrówek, w trybie nagłym, sprowadził się cały sztab obwodu „Rajski Ptak” Armii Krajowej, ponieważ ich kwatery, ich siedziba została, jak to się mówiło wówczas, spalona, a mieli siedzibę w Wyszkowie.
    </section>
    <section>
        <time>13670</time>I pewnego dzionka zjawiło się wielu nowych młodych ludzi, ja żartuję, że w mundurach konspiratorów, bo bardzo wielu członków Armii Krajowej, nie mogło sobie odmówić w wysokich butach i pasie wojskowym, albo w furażerce, albo w czymś takim. Odnoszę wrażenie, że miejscowi chłopi nie dostrzegali tego. Myśleli, że miastowi taką modę też mają. Nie wiedzieli, że to jest fason dzielnych, podziemnych żołnierzy. W każdym razie ja się dowiedziałam, że oni się sprowadzili w ten sposób, że poszłam, zaproszona do mojej przyjaciółki sąsiadki, zresztą dużo starszej, Sabiny z Rugulskich Ziemkiewiczowej, która też na Ostrówku miała willę odziedziczoną, kupioną, byłą willę, daczę, carskich urzędników.
    </section>
    <section>
        <time>13746</time>Też duży, wspaniały dom, tak jak dom dziadka. Byłam zaproszona. Okazało się, że to są imieniny mojej Sabinki i że ma gości z Warszawy. Zostali mi przedstawieni. I byli to sami albo całkiem młodzi, albo pośrednio młodzi mężczyźni, bardzo eleganccy i bardzo, jacyś tacy, no niezwyczajni. Grzecznieśmy się przywitali, potem piliśmy herbatkę, zagryzaliśmy ciasto i w którymś momencie otworzyły się drzwi i wkroczyło dwóch młodych, bardzo mocno zbudowanych chłopaków. Trzasnęli obcasami i zameldowali: – <span style="font-style: italic;">Panie komendancie, patrol specjalny melduje posłusznie swoje przybycie.</span> No więc już się wtedy zorientowałam, że goście z Warszawy nie są zupełnie osobistymi przyjaciółmi i gośćmi imieninowymi.
    </section>
    <section>
        <time>13806</time>A niedługo potem, nauczyciel moich młodszych sióstr z naszej ostrówkowskiej szkoły zapytał mnie, czy zechciałbym wstąpić do Armii Krajowej. I powiedział, że tutaj właśnie cała komenda rezyduje. Powiedziałam, że oczywiści bardzo bym chciała. A wcześniej jeszcze – nie wiem, kto im dam klucze, bo myśmy nie mieli kluczy od domu dziadka w czasie okupacji, a nie trzeba się było włamywać – okazało się, że mam stawić się przed obliczem komendanta. W domu dziadka – myśmy tam nie bywali, było zamknięte – oni się znaleźli. Że on ze mną porozmawia i jeżeli zdecyduje się, to będę zaprzysiężona.
    </section>
    <section>
        <time>13863</time>Porozmawialiśmy chwilę. Pan komendant „Jog”, który był skądinąd kawalerzystą i rotmistrzem zawodowym armii czynnej, uznał że ja jestem godna zostania łączniczką Komendy Obwodu. I złożyłam przysięgę na krucyfiks i biblię. Nawet nie wiem jaka to była biblia, czy z ? czy nie, ale krucyfiks wtedy jeszcze był moim znakiem wiary, więc to nie była żadna komedia, tylko prawdziwa przysięga. A ja im byłam potrzebna między innymi dlatego, że po pierwsze – nie byłam niegramotna, po drugie – pan nauczyciel Dytnerski mnie lepiej znał, bo bywali naszymi gośćmi, już się zaprzyjaźnili z naszą rodziną i mieli zaufanie do nas.
    </section>
    <section>
        <time>13934</time>No, a poza tem to było blisko, a wygodnie jest mieć łączniczkę, która stale jest pod ręką, a równocześnie nie jest zakwaterowana, nie ma się z nią kłopotu, ani z żywieniem, ani z niczym. Dostawałam... Musiałam się meldować codziennie, musiałam ewentualnie, jeżeli widziałem coś podejrzanego, składać meldunki. Dostałam maszynę do pisania, co było bardzo trefnym i kompromitującym wiejską gospodynię, lat dwadzieścia trzy wtedy. A maszynę dostałam, żeby pisać rozkazy, które inna łączniczka – nie, ona była kurierką – woziła do Warszawy. A ja pisałam je na maszynie. Nauczyłam się wtedy pisać na maszynie. Najpierw pisała jednym palcem, a potem już wszystkimi. Zaś – to taka drobna ciekawostka, anegdotyczna, ale prawdziwa – maszynę jako właśnie bardzo niebezpieczny i kompromitujący obiekt ukrywałam w stodole, na klepisku, w kupie plew, przy wialni.
    </section>
    <section>
        <time>14022</time>I to była bardzo dobra skrytka. Bo jak kiedyś u nas była, zaraz wspomnę dlaczego, była u nas rewizja w gospodarstwie to w plewach nie szukali. Natomiast w budzie, kazali psa na łańcuchu odprowadzić, i w budzie psa szukali jakichś materiałów, nie wiem, broni, amunicji, ulotek. Ta rewizja zresztą była bardzo pouczająca, bo ja ją wykorzystałam, żeby asystować panom, żandarmom rewidującym i żeby wiedzieć, gdzie oni mają obyczaj szukać, gdzie jest niebezpieczna kryjówka, bo zawsze coś trefnego się miało przecież. No chociażby biuletyny informacyjne Armii Krajowej, albo właśnie skrzyneczkę. A nawet nie powiedziałam, co było w tej skrzyneczce, którą zanosiłam w Kraszewie na prośbę przyjaciółki.
    </section>
    <section>
        <time>14098</time>To była amunicja. wtedy, kiedy mnie Bahnschutze wylegitymowały, ale niedokładnie, i kiedy zdążyłam na pociąg na Dworcu Wileńskim. To była amunicja dla Batalionów Chłopskich. No tak. Ale to już jest... <span style="font-weight: bold;">A rewizja dlaczego? </span>Dlaczego rewizja? Dlatego, że była wsypa. Nie wiem, czy był donos, skąd się żandarmi dowiedzieli, że właśnie Ostrówek jest siedzibą Armii Krajowej. I któregoś dzionka wyszłam wcześnie rano, żeby w oborze nakarmić i napoić bydlęta i wydoić krowy, i okazało się, że całe nasze gospodarstwo jest otoczone, co jakieś dwadzieścia metrów stał pan w zielonym mundurze. Pod lasem i wszędzie dookoła. Okazało się, że wykryli domek ogrodnika.
    </section>
    <section>
        <time>14181</time>U jednych z sąsiadów na Ostrówku była siedziba chłopaków z radzymińskiej dywersji. to był patrol specjalny, przyboczni komendanta „Joga”. W nocy do nich przyszli, zapukali. Chłopaki utworzyły. Wywiązała się strzelania. Chłopaki prysnęły do lasu i żaden nie zginął. Ale wtedy właśnie żandarmi zjechali samochodzikami licznie, tylko w nocy i myśmy nie wiedzieli. Otoczyli cały Ostrówek i robili rewizje. A zaś domek dzielnych chłopców z lasu podpalili i bardzo długo trwała kanonada, bo oni tam mieli wielki skład amunicji. I komendant i jego adiutant, i zastępca komendanta, też zdążyli uciec. Nie zginął wtedy nikt. Ale wtedy właśnie potem, robili szczegółowa rewizję wszędzie.
    </section>
    <section>
        <time>14268</time>A potem zażądali podwody, a potem zatrzymali wszystkich młodych mężczyzn, trzymali pod stodołą, między innymi mego brata Leopolda. I myśleliśmy, że ich zaraz rozstrzelają. Ale wymyślili, że trzeba ich zawieźć do komendy żandarmerii, bo trzeba ich tam będzie jeszcze, prawda, przekazać wojewódzkiej żandarmerii, żeby przeprowadzili – na pewno torturowali – i przeprowadzili dochodzenia i przesłuchania. Ale to już było pod koniec okupacji. Ja wymyśliłam wtedy znowu, że nie możemy jechać na podwodę, bo nie umiemy powozić, a brat by powoził, ale stoi pod stodołą. I zgodzili się, że on będzie już nie zatrzymany z niewiadomymi zamiarami, tylko że będzie woźnicą.
    </section>
    <section>
        <time>14351</time>Podwody były potrzebne po to, żeby zawieść tych spod stodoły zatrzymanych młodych mężczyzn do Radzymina. No i podwody zaczęły tak jechać, że jechały przez las, a wtedy wszyscy zatrzymani zeskoczyli z wozów i prysnęli do lasu, a żandarmi strzelali, ale chybili. A zaraz, już niedługo potem, zaczęły się przesiedlenia, bo front blisko, no i dalsza właśnie historyjka. <span style="font-weight: bold;">A to wtedy pewnie też niedługo był donos, tak, na was?</span> Pewnie tak. <span style="font-weight: bold;">A proszę opowiedzieć, skąd się Pani dowiedziała i co zrobiliście?</span>
    </section>
    <section>
        <time>14403</time>Nie. Czy Pan teraz chce wiedzieć o wyroku NSZ? A nie, to inna sprawa, to nie związane z tym. To było znacznie wcześniej. Komendant – już nie pamiętam, czy mnie wezwał, czy w czasie normalnego mojego stawienia się z raportem, czy też po jakieś rozkazy – powiedział, że nasza Dwójka ustaliła, wywiad, Komenda Obwodu ustaliła, że NSZ, które też ma swój oddział gdzieś na Ostrówku czy niedaleko, wydał na naszą rodzinę wyrok. Powiedział, że przecież nie jest w stanie stałej straży, ochrony, nam zapewnić i że musimy się prędko wyprowadzić, uciec i gdzieś się ukryć, bo inaczej długo nie pożyjemy.
    </section>
    <section>
        <time>14472</time>Ale myśmy nie mieli jak tego zrobić. Ponieważ zwykle takie wyroki były wykonywane w nocy, tośmy tylko nocowali – wtedy jeszcze zboże stało juz zżęte, ale w kopach – myśmy w kopkach żyta na polu nocowali, a potem rano szli do normalnych prac gospodarskich, aż do kolejnego wieczora. Ale to trwało niedługo, bo właśnie już front nadszedł i NSZ już miało inne kłopoty i inne zajęcia. A to było tak, że żandarmi rozkazali sołtysowi i komuś tam jeszcze, rozesłali po całej gromadzie i gminie rozkaz, że wciągu dwóch godzin cała ludność musi przenieść się do jakiejś... dwa, trzy kilometry na drugą stronę torów kolejowych, bo tu już jest strefa frontowa i nikt nie może zostać. A jeżeli ktokolwiek pozostanie i go znajdą, to zostanie na miejscu rozstrzelany. Pod karą śmierci mają się wynosić.
    </section>
    <section>
        <time>14563</time>A myśmy wtedy mieli troje dzieci na opiece, jak wspomniałam, no całe gospodarstwo, inwentarz i dwoje staruszków. O tych staruszkach warto o tyle wspomnieć, że oboje mieli już po osiemdziesiątce, zostali przywiezieni na Ostrówek na prośbę znajomych znajomych, że ci państwo muszą szybko zniknąć z Warszawy, są zagrożeni i że proszą, żeby im znaleźć jakąś kwaterę. Pomieszkali parę dzionków u nas, a potem znaleźliśmy im wolny dom na Ostrówku. I tam się przeprowadzili i mieszkali. Pan mówił dobrze po polsku. Nazywali się Zawadzcy, a pani się nazywała Ina Zawadzka, ale po polsku mówiła fatalnie.
    </section>
    <section>
        <time>14619</time>Bardzo mało słów znała, mówiła tak, że trudno było zrozumieć. Jak przyszła dziękować mamie za to, że jej znalazła kwaterę, jej jeszcze nawet posłała jakąś kanapę, skądś dostaną czy pożyczoną, to mówiła: – <span style="font-style: italic;">Frau Lipszyc, milo kanape. Dziękuję.</span> Tak mówiła. Potem zaczęła mnie uczyć. Czyli ci staruszkowie, państwo Zawadzcy, jak się potem okazało, zjawili się na Ostrówku w takich oto okolicznościach. Po pierwsze, pan Zawadzki był w młodości, w czasach jeszcze rozbiorowych, członkiem gwardii cesarza Austrii, a pani Ina, jego późniejsza żona, była guwernantką księżniczek Habsburżanek.
    </section>
    <section>
        <time>14693</time>Tam się poznali, pobrali się i pani Ina została żoną pana Zawadzkiego. Znała dobrze język niemiecki, ale była rodowitą Angielką i uczyła Habsburżanki języka angielskiego, oprócz zasad dobrego tonu i godnego zachowania księżniczek. Kiedy przyjechali do Polski, nie wiem. Zostawili córkę, dorosłą córkę, w Anglii. Nie wiedzieli co się z nią dzieje w czasie wojny, żadnego kontaktu nie mieli. Ale pani Ina zaangażowała się we współpracę z Komendą Główną Armii Krajowej w Warszawie. I korzystając z tego, że jest Angielką, dostała dobre radio i prowadziła nasłuch. Notowała, co usłyszała i przekazywała komendzie Armii Krajowej.
    </section>
    <section>
        <time>14767</time>Ale w jakiś sposób władze niemieckie, nie wiem czy gestapo, czy kto, powzięły jakieś podejrzenia w stosunku do tej starszej pani. Zabrali ją, aresztowali i przesłuchiwali. A pani Ina zaczęła udawać przygłupią i zupełnie głuchą staruszkę. A była widocznie dobrą aktorka, bo Niemcy uwierzyli w to, i sądząc, że donos jest fałszywy i że to pomyłka, puścili ją. A ona już do swojego domu nie wróciła, tylko wróciła gdzie indziej. Przekazał wiadomość, w jakiej jest sytuacji no i, już nie wiem kto, został ktoś delegowany, kto się nią z ramienia Armii Krajowej zaopiekował. I wymyślili, nie wiem jakimi drogami, że na Ostrówku mieszkają tacy Lipszycowie, którzy mogą znaleźć bezpieczne lokum w tym odludziu dla osoby spalonej. No i ktoś ją przywiózł i odjechał, a pani Ina czas jakiś mieszkała u nas, a potem znaleźliśmy jej mieszkanie na pierwszym piętrze w domu, który na dole był zajęty przez leśniczego naszego Leśnictwa w Lipkach.
    </section>
    <section>
        <time>14861</time>I tylko raz pani Ina przyszła do mnie bardzo zaniepokojona i powiedziała, że musi się dowiedzieć, czy ja może znam syna leśniczego, to bardzo ważna sprawa.<span style="font-style: italic;"> – Nie, no znam. – Ale czy to jest pewny i porządny człowiek? – Tak.</span> A wiedziałam, że syn leśniczego, trzydziestokilkuletni młody człowiek, jest również członkiem Armii Krajowej, bo to było właśnie już w tym czasie. Powiedziałam, że tak.<span style="font-style: italic;"> – No, to dobrze. </span>Pytam <span style="font-style: italic;">– Ale dlaczego pani pyta? O co chodzi? –</span> ?. Okazało się, że ona wyszła na balkon tego swojego mieszkania na piętrze, przywiązał sznur od bielizny do balustradki balkonu i wypróbowała, czy potrafi się spuścić po linie, osiemdziesięciodwuletnia kobieta, [śmiech] na dół. Balkon był do strony lasu, a wejście główne było od strony drogi.
    </section>
    <section>
        <time>14931</time>Liczyła na to, że gdyby z jakichś powodów nastąpiła wsypa, to ci co po nią przyjdą, przyjdą od głównego wejścia, przecież nie od lasu. I że ona wtedy spuści się po linie, ucieknie i się schowa. No i tak. Otóż pani Ina zaproponowała w którymś momencie, że mnie będzie uczyła niemieckiego, a ja wtedy nie wiedziałam, że ona jest Angielką, myślałam że jest Niemką z tego dworu austriackiego, albo Austriaczką. No i uczyłam się niemieckiego. Ze dwa razy w tygodniu, jak miałam chwilę wolną, przychodziłam do niej, rozmawiałyśmy sobie, ona wyciągała jakąś gazetę niemiecką i uczyła mnie – ja nie znałam ani słowa po niemiecku – od samych początków. Ale dla mnie to była sprawa bardzo ważna i atrakcyjna, no bo nareszcie coś dla umysłu, a nie dla mięśni.
    </section>
    <section>
        <time>14997</time>Poza tem pani Ina była sympatyczna i bardzo interesująca, i bardzo ciekawe rzeczy opowiadała również i po polsku. A uczyła mnie po niemiecku z ogromnym zapałem i kiedyś powiedziała, że dla niej to jest bardzo ważne, bo ona ma bardzo przytępiony słuch i w obcym języku polskim z trudem rozumie, co się mówi. Natomiast niemiecki zna, jak... zna świetnie i wtedy lepiej słyszy. Z mężem, Polakiem rodowitym, rozmawiała po niemiecku. Więc zależało jej na tym, żeby szybko mnie nauczyć choć trochę niemieckiego, żeby móc jeszcze z kimś porozmawiać. Co mi się potem bardzo przydało.
    </section>
    <section>
        <time>15041</time>Ale to, jak nie zapomnę, to potem opowiem, znajomość niemieckiego do czego się przydać mogła. To teraz jeszcze chyba trzeba powiedzieć, co właściwie robiłam pod komendą komendanta „Joga” i jak się trudne rzeczy działy dalej, poza tym wyrokiem i poza donosem. Bo był też na nas donos, nie wiem z czyjej strony, czy to była prywatna inicjatywa, czy też NSZ. W każdym razie ktoś się zdenerwował, że te Lipszyce ciągle żyją i dostaliśmy wezwanie, żeby mama z synami zjawiła się na komendzie w Radzyminie, na komendzie żandarmerii. Tam ją przepytywali, jak to jest właściwie z tymi Lipszycami. I mama po powrocie powiedziała, że w przecież kłamać nie mogła i że powiedziała prawdę, że nasz dziadek, ojciec naszego ojca nazywał się Majer Lipszyc i był wyznania mojżeszowego, a nasza babia nazywała się Chaja Sura z Bonaporysów Lipszycowa.
    </section>
    <section>
        <time>15120</time>Wszystko to opowiedziała. Pan żandarm, przepraszam wasze delikatne uszy, ale sprawdził czy bracia są obrzezani, a oczywiście nie byli. I albo po prostu był... nie był mordercą, albo uznał, że może bezpiecznie nie oddać ich na zatracenie, skoro mogą mówić, że nie są Żydami i nie ma tego dowodu obciążającego. I po prostu przesłuchał, wrócili i już więcej na ten temat żadnych kroków ze strony żandarmerii nie było. Sprawa się skończyła. Tylko właśnie obok tego co mówiłam dobrze i z wdzięcznością o życzliwych i pomagającym nam gospodarzach, sąsiadach, musiałam powiedzieć, że byli i inni też.
    </section>
    <section>
        <time>15192</time>Nie powiedziałam tylko mówiąc o tym, jak Kurkowie nam pomagali, nie powiedziałam o jednej rzeczy, takiej bardzo przemawiającej i takiej ponad wszelką wątpliwość świadczącej o ich przyjaźni i szlachetności. Mianowicie mówiłam tylko o tem, że nam źle okryte kartofle w pierwszym roku gospodarowania zmarzły. Kurkowie kiedyś nas odwiedzili wiosną i spytali, czyśmy już zasadzili kartofle. A powiedzieliśmy, że nie i wytłumaczyliśmy, że dla tego, że nie mamy za co kupić sadzeniaków, a nasze kartofle się nie nadają do sadzenia, bo są martwe, przemarznięte i jeść z biedą można, choć to nie dobre, już fermentują, ale sadzić to nie, bo tylko zgnić mogą i nic innego. Spojrzeli na siebie. Ja zauważyłam, że jakoś tak wymownie na siebie spojrzeli, i przeszli na inne tematy. A następnego dnia rano zajechał fura z paroma workami sadzeniaków.
    </section>
    <section>
        <time>15258</time>Zdrowiutkich, czyściutkich, ślicznych. I powiedzieli: – <span style="font-style: italic;">To dajcie nam te gnijące, zmarznięte. Takie to świnia też zje, jak się w parniku uparuje, a wy sobie zasadzicie. </span>Tłumaczyliśmy, że nie, że nie możemy im zapłacić, że jak to – za zgniłe, gnijące kartofle chcą, nam dać dobre? Powiedzieli, że to nic nie szkodzi i że mamy przyjąć, że oni rozumieją, że tak ma być. I to ilekroć mam szansę opowiedzieć komukolwiek, to opowiadam z radością, że chociaż tyle mogę opowiedzieć. Ostatnio opowiadałam to arcybiskupowi Hoserowi po mszy za duszę Aldony Lipszycowej, kiedyśmy sobie rozmawiali, kim jest nasza rodzina i jak wyglądała nasza znajomość ze świętą Faustyną, kiedy była jeszcze Helenką Kowalską, lat dziewiętnaście.
    </section>
    <section>
        <time>15326</time><span style="font-weight: bold;">To jak pani myśli o tym, że cała rodzina... udało się rodzinie przeżyć, to jak Pani teraz o tym myśli? </span>Jak myślę? Tego przecież nie wiadomo. Można to nazwać zwyczajnie cudownym przypadkiem i szczęściem. Można mówić, że myśmy od urodzenia byli Polakami i chrześcijanami, nie bardzo wyglądaliśmy na Żyda. Zresztą ojciec też nie wyglądał jak Żyd. Mama opowiadała prawdziwą historyjkę, że kiedyś przesiadając się, wracając do domu ze Śródmieścia Warszawy z jakichś – już nie wiem z teatru czy z czego – w każdym razie zaszli jeszcze do jakiegoś sklepiku. Coś kupili, a przesiadka była w dzielnicy żydowskiej i sklep był żydowski, i wychodząc usłyszeli:<span style="font-style: italic;"> – I po co taka ładna Żydóweczka wyszła za tego goja? </span>Więc ten goj, aczkolwiek był rodowitym Żydem, no właśnie ma dzieci, które nie wyglądają na rodowitych Żydów. To jest druga okoliczność.
    </section>
    <section>
        <time>15410</time>A trzecia taka właśnie, że umieliśmy, jak pan Zagłoba, w trudnych sytuacjach znajdować jakieś fortele i przepraszaliśmy, i wyrażali współczucie, że z mojej winy pan policjant przegrał litra, albo że Lipszyc to jest nazwisko niemieckie. No i tak dalej. Poza tem zginęło wielu Polaków albo przez przypadek, bo akurat tam spadła bombka, albo granat, a inni przeżyli. No więc różnie się zdarzało. To rzeczywiście jest trudne do uwierzenia, że Lipszycowie, siedmioro dzieci i nikt nie zginął, a ginęły tysiące jedynych dzieci i nie Lipszyców, a Jankowskich i Kowalskich. Nie wiem. Wiem, że niektórzy ludzie znający naszą rodzinę i nasze dzieje od czasu, kiedy się zaczęła sprawa beatyfikacji, a potem kanonizacji świętej Faustyny, przypisują to jej wstawiennictwu, bo dawała wyraz temu, że pokochała naszą rodzinę i że jakąś wdzięczność w stosunku do nas czuje. No, cóż tu można więcej powiedzieć.
    </section>
    <section>
        <time>15514</time><span style="font-weight: bold;">To Pani Maro, to teraz jeszcze, jakby Pani mi opowiedziała o tym jak ten front się zbliża, a wy musicie opuść dom. </span>No tak. No więc w ciągu dwóch godzin spakujcie cale gospodarstwo, całą rodzinę i idźcie w nieznane. Szybciutko się załadowało na wóz co komu pod rękę wpadło, rzeczy potrzebne zostały. A na przykład pani Zawadzka zdążyła skłonić swojego męża, żeby worek węgla załadował nam w środku lata, a już się rzeczy najpotrzebniejsze nie zmieściły Ale zdążyliśmy zabrać krowę, owce i barana, i trzy kury, bo tyle nam się udało złapać. No i zaprząc konia do woza i załadować państwa Zawadzkich, którzy z trudem chodzili, pani Zawadzka zwłaszcza miała chore nogi i trudno jej byłoby iść.
    </section>
    <section>
        <time>15585</time>I wyjechali. Fura i ci wszyscy pojechali, a ja jeszcze... To jest śmieszne i prawdziwe, a kompromitujące mnie. Ja jeszcze postanowiłam ratować życie zwierzątek, których nie mogliśmy zabrać. Więc wypuściłam prosiaki do sadu, a tam było dużo i warzyw, i zielony i spory sad, no i lato, to miały szansę przeżyć. A potem jeszcze zaczęłam ratować królicę z króliczętami. Mieliśmy dużą królicę i, nie pamiętam, ileś tam, kilkoro królicząt, których nie mogłam wypuścić do sadu, choć tam by miały co jeść, bo tam by je albo pies pożarł, albo i lis przychodził, i kuna bywała, bo to pod lasem. Wobec tego wymyśliłam, że muszę wleźć po drabinie na załadowany bróg, załadowany sianem. Tam będą mały siano i będą sobie bezpieczne od lisa i kuny.
    </section>
    <section>
        <time>15660</time>Aczkolwiek, prawdę mówiąc, kuna to by się wdrapała na bróg. Nie wiem, czy panowie wiedzą, co to jest bróg? Na słupach, jest nadziany na słupy dach, a słupy, te filary, mają dziury i są, to były żelazne, stalowe, takie grube pręty. I w miarę jak przybywa siana unosi się coraz wyżej dach i zatyka się w kolejnych dziurach tych filarowych słupów, zatyka się i na tym się opiera dach. Więc wlazłam po drabinie z królicą i króliczętami w fartuchu, wpuściłam je na to siano. Ale potem pomyślałam, że przecież o samym suchym sianie w lecie, w upały, króliczęta i królica nie przeżyją. Więc jeszcze poszłam do sadu narwać marchwi pastewnej i brukwi, i z fartuchem pełnym tych warzywek soczystych drugi raz właziłam po drabinie. Wtedy zjawiło się dwóch żandarmów z bronią gotową do strzału. I powiedzieli, że teraz mnie zastrzelą. A ja zostałam z krową i jałoszką, nie z jałoszką, krowa już poszła z furą, a ja miałam jałówkę cielną i miałam dogonić tę furę za torem klejowym.
    </section>
    <section>
        <time>15756</time>Ale im wytłumaczyłam, że mieliśmy dwie godziny czasu. Dwie godziny mijały o drugiej, a teraz jest za dwadzieścia druga, a ja mam zegarek. Nawet mi go nie zabrali. Spojrzeli na zegarek i powiedzieli:<span style="font-style: italic;"> – Dobra. </span>I machnęli ręką. A ja zlazłam z drabiny. Jałówkę mi zabrali, bo potrzebna im była do kuchni polowej. Zarżnęli ją. Ale barana nie zabrali i z baranem poleciałam gonić naszą furę i tylko taka nasza ulubiona suczka Pyza, duża, kosmata, kudłata, wyrwała mi się i uciekła. Nie chciała iść z gospodarstwa. Nie wiem, co sobie uwidziała, uciekła mi, jak już byłam w połowie drogi do torów kolejowych, które trzeba było przekroczyć, żeby ratować życie. Już nie mogłam po nią wrócić, bo już czasu na to nie było. No i dogoniłam swoich.
    </section>
    <section>
        <time>15825</time>I zamieszkaliśmy w najbliższej za torem wsi, strasznie nędznej. Takie malutkie chałupki drewniane są kryte strzechą, małe gospodarstewka. Ale gospodarz sam nas zaprosił. Powiedział: – <span style="font-style: italic;">Chodźcie. Możecie sobie nocować, mieszkać u mnie w stodole. Jest tam dużo siana. Będzie wam dobrze. Krowę i konia uwiążcie. </span>I takeśmy zrobili. I nawet pokazał nam, która jest jego łąka, gdzie możemy krowę i konia paść. I pokazał nam, które pole kartofli jest ich i pozwolił nam sobie kopać kartofle. Taki był szlachetny. No i mieszkaliśmy w tej stodole. Oprócz nas mieszkały tam jeszcze kilka rodzin z Ostrówka. I bardzo były wzruszające momenty. Bo na przykład przyszła jedna gospodyni, która czasami, starsza już kobieta, przychodziła czasami do nas pomagać, na przykład w czasie wykopek kopać kartofle, albo pleć warzywa.
    </section>
    <section>
        <time>15891</time>Ja razem z nimi pracowałam. One mi śpiewały swoje piosenki, od nich się nauczyłam dużo pięknych piosenek. Niektóre bardzo dowcipne, inne bardzo wzruszające. Przyszła, przyniosła pół ogromnej dyni. i powiedziała <span style="font-style: italic;">– Duzo mają.</span> <span style="font-style: italic;">Jedzta se panie.</span> I dała nam pół dyni. Bardzo była potrzebna, bo myśmy nie wiele poza tymi kartoflami, które nam pozwolił kopać gospodarz, mieli. Inny gospodarz, pod karą śmierci, przekradł się nocą z powrotem za tory do wsi, żeby sprawdzić, bo łuna była w tej stronie, gdzie była jego chałupa i chciał sprawdzić, czy to jego chałupa się spaliła, czy sąsiadów. Przekradł się, a potem wracał już o świcie, już było dosyć widno. I w dębinie okazało się, że ponieważ wszyscy byli wysiedleni i te okolice dębiny były bezludne, było mnóstwo rosło prawdziwków.
    </section>
    <section>
        <time>15961</time>Nazbierał i w kapotę zwinął taką ogromną stertę i wszystkim rozdawał, że ma dużo grzybów:<span style="font-style: italic;"> – Mata. Jedzta sobie. </span>Tak tam było. Dziecko komuś chorowało, ktoś miał jakieś lekarstwo, to dawał. Bardo było wzruszająco. Ale front był coraz bliżej. I już było nawet strzały z karabinów ręcznych zza dębiny, bo tak blisko już była Armia Czerwona, a Niemce były po naszej stronie toru. I nawet było słychać, ostatniej nocy naszego pobytu tam, już było słychać śpiewy przy dźwiękach harmonii czerwonoarmistów. A Niemcy powiedzieli, że front się będzie przesuwał na bardziej korzystne, bardziej odpowiednie stanowiska i że musimy dalej się przesiedlać, przed nacierającym frontem musimy się dalej cofać.
    </section>
    <section>
        <time>16037</time>No i wtedy, wieczorową porą wywiązała się wielka, bardzo zajadła dyskusja pomiędzy członkami naszej rodziny. Tadeusz, który wtedy był z nami, a nie w Warszawie, mówił że:<span style="font-style: italic;"> – Nie ma rady, musimy się cofać, bo inaczej przecież nas rozstrzelają.</span> A Leopold mówił: – <span style="font-style: italic;">Po co dawać się pędzić i dopiero zginąć na froncie? To lepiej próbować przekraść się przez front i wrócić do domu.</span> I to nawet bardzo ładnie wyglądało, bo brat pesymista oddzielał orczyk od haka przy furze, a brat optymista zaczepiał.
    </section>
    <section>
        <time>16092</time>Ale w końcu stanęło na wersji optymisty, ponieważ reszta rodziny z mamą na czele, która zawsze wierzyła, że wszystko się dobrze skończy – przeważyła decyzja mamy – i jak noc zapadła założyliśmy ostatecznie Kasztankę i powędrowaliśmy z powrotem. A Kasztanka wyrwała galopem, a ja nie nadążałam za nią i właśnie wtedy trafiłam, wychodząc z lasu na polanę, na ten... wymianę strzałów między esesmanami, a tyralierką Armii Czerwonej. Ale, to było już wtedy, kiedy byliśmy oswobodzeni, nasz Ostrówek już był zajęty przez Armię Czerwoną. I jak siedzieliśmy jeszcze w ziemiance, to nagle zobaczyłam, że brat macha rękami, coś mówi, a ja nic nie słyszę.
    </section>
    <section>
        <time>16167</time>I zaczęły lecieć gałązki z drzew ścięte. Okazało się, jak ustał ostrzał, okazało się, że to była tak zwana arcpatgatówka ? i katiusze strzelały. Las był postrzelany, dużo ptaków zabitych spadło, krowa się zerwała, była uwiązana do krzaka i uciekła, Kasztanka też się zerwała i uciekła. Ale obie się położyły, takie były mądre. I znaleźliśmy je nie daleko leżące. A kury były uwiązane w lesie, gdzieśmy się ukrywali, za łapki, każda przy swoim jałowcu. I pod każdą okazało się, że jest jajko. W związku z tym, ponieważ, skoro pan mnie prosił, żebym i anegdotki opowiadała, to ja potem, kiedy już wróciłam na studia po wojnie na SGGW, twierdziłam, że będę robiła pracę doktorską – zresztą rzeczywiście zaczęłam, tylko potem wyszłam za mąż i zaczęłam mieć pierwsze dziecko, a potem drugie i już nie byłam w stanie, musiałam się wycofać – ale twierdziłam, że między innymi przedstawię propozycję i będę szukała promotora dla pracy na temat „Wpływ ostrzału artyleryjskiego na nieśność kur”. Koniec przypowiastki.
    </section>
    <section>
        <time>16253</time>No więc wróciliśmy do domu. Okazało się, że dom jest nie spalony, no i że jesteśmy oswobodzeni. Że w naszym sadzie są okopy, a w okopach siedzą żołnierze radzieccy A w naszym mieszkaniu nikt nie mieszka, a w naszej stajni stoją konie radzieckie. A pszenica, której nie zdążyliśmy zwieść, ale która już była skoszona, bo to przecież był lipiec 1944 roku, pszenicą ścielą pod konie w naszej stajni i oborze. No i wszystko było bardzo pięknie. A po chwili zaczęliśmy rozmawiać z tymi żołnierzami w okopach. Spokój był, nie było żadnej strzelaniny ani nalotu. Spytaliśmy żołnierzy, czy nie widzieli takiego szaroczarnego, kudłatego psa.
    </section>
    <section>
        <time>16333</time>Powiedzieli, że był, ale nie podchodził. I po chwili z głębi sadu przybiegła nasza Pyza i witała się bardzo wylewnie. Spytaliśmy też, czy nie widzieli rudego kota, którego nie próbowaliśmy ratować i zabierać na tułaczkę przyfrontową. I zjawił się nasz Rudolf i miauczał, mruczał i ocierał nam się o nogi, a żołnierze się cudowali, że nawet tuszonkę mu rzucali, ale się bał podejść – <span style="font-style: italic;">A was się nie boi.</span> Ale po dwóch czy trzech dzionkach pan komendant... A nie, a w domu dziadka został założony szpital polowy i byli tam ranni i rekonwalescenci. A myśmy dostali rozkaz, żeby się cofać na tyły poza strefę frontową. Oczywiście, nie było tu żadnej dyskusji. Znowu zaprzęgliśmy konia i znowu pojechaliśmy w przeciwną stronę, na wygnanie, nie widząc na jak długo.
    </section>
    <section>
        <time>16404</time>Tym razem nie było takiego pośpiechu, że dwie godziny i kara śmierci, więc zabraliśmy nawet te prosiaki, które przedtem przeżyły w sadzie i pojechaliśmy. A we wsi tu znaleźliśmy dużą, bardzo solidnie zbudowaną ziemiankę, można powiedzieć umocniony balami sosnowymi bunkier poniemiecki. Nie! To musiał być rosyjski. Oczywiście Armii Czerwonej ziemiankę. No więc świetnie – mamy mieszkanie! Wprowadziliśmy się tam i po chwili zaczęło się dziać coś strasznego. Nagle wszystkich zaczęła palić, dosłownie palić i swędzieć skóra. Okazało się, że obeszły nas, oblazły, stada wszy. Ale niewyobrażalne stada! To zresztą się... w literaturze wspomnieniowej ze wschodu wszy, pojawiają stale i wszędzie, we wszystkich czytanych przeze mnie relacjach i wspomnieniach. No więc oczywiście musieliśmy się natychmiast wyprowadzić z naszej wspaniałej ziemianki.
    </section>
    <section>
        <time>16485</time>We wsi pożyczyliśmy od uprzejmej gospodyni żelazko na węgle, upaliliśmy węgle i zaczęliśmy walkę z tymi najeźdźcami. Wszystko trzeba było prasować, ale jakośmy się wybronili. I nie długo byliśmy na tym nowym zesłaniu. Z tym że na przykład prosiaki karmiliśmy ze znalezionego hełmu, przedziurawionego jakimś pociskiem i nie można było od razu dać prosiakowi tyle, ile mu się należało żarcia, trzeba było po trochu, bo dziura była za nisko. To znaczy w hełmie do góry czołem – za wysoko. A kto był właścicielem tego hełmu, nie wiem, ale na pewno nie przeżył, bo dziura była na wylot. A więc wróciliśmy do domu i tylko się bieda zaczęła taka: Oswobodziciele sobie siedzieli w okopach częściowo, ranni i rekonwalescenci w domu dziadka byli, a myśmy, pozwolili nam do własnego domu wrócić i pozwolili nam nawet resztki pszenicy, której nie zniszczyli ścieląc pod swoje konie, pozwolili mi najpierw omłócić, a potem dopiero słać, robić ewentualnie sieczkę dla swoich koni.
    </section>
    <section>
        <time>16593</time>Nie mieszkaliśmy w naszym domu, tylko gdzieś na Ostrówku, w innym domu. I tylko ja byłam delegowana od czasu do czasu, bo jeszcze był groch nie wymłócony i pozwalali mi w swojej stodole młócić i resztki pszenicy, niezniszczonej przez konie, i groch. Tak że mieliśmy co jeść i mieliśmy czym karmić kury i konia. Z tym że po pewnym czasie było bardzo ciekawie, bo jak przychodziłam to stodoła była, a przed nią stał wartownik z pepeszą. Okazało się, że w sąsiekach stodoły, na snopkach, urzędują chłopi aresztowani, zatrzymani przez, nie wiem jaką jednostkę Armii Czerwonej. Aresztowanych trzymali tam przymkniętych.
    </section>
    <section>
        <time>16656</time>Pozwolili mi młócić. „Czysawoj” stał na warcie, a ja młóciłam swoją pszenice albo swój groch, a od czasu do czasu, ponieważ wartownikowi temu się nudziło, to mi opowiadał. I kiedyś takie różne były pouczające rozmowy, że:<span style="font-style: italic;"> – Ale wy jesteście zacofani! Kobieta musi młócić i to jeszcze cepam!. A u nas są kombajny, młocarnie. A noka, pokaży! Daj ja pobroujsa pomłotit. ?</span>. Wziął ode mnie cepy i z wielką wprawą zaczął wybijać, wywijać i młócić. Mówię: – <span style="font-style: italic;">Ale przecież ty też umiesz młócić</span>. No a on: – <span style="font-style: italic;">Tak, ja tak trochę kłamałem. U nas też się młóci cepami</span>. – powiedział. I takich rzeczy było bardzo wiele. Kiedy już mieszkaliśmy w naszym domu, przychodzili do nas z wizytą na pogaduszki ci mniej chorzy pacjenci szpitala w domu dziadka.
    </section>
    <section>
        <time>16724</time>Rozmawiali, opowiadali. Opowiadali o swoich dzieciach, pokazywali fotografie i śpiewali, i grali. Z tamtych czasów do tej pory pamiętam, wraz ze słowami wszystkich zwrotek, dwadzieścia piosenek nauczonych przez krasnoarmiejców, w czasie kiedy u nas gościli prawie codziennie. Prosili o mleko, opowiadali, płakali. Bardzo było ciekawie. <span style="font-weight: bold;">A jakie to pieśni na przykład?</span> To były głównie wojskowe. Ale bardzo dużo było bardzo nie bojowych, a sentymentalnych, a dużo było szalenie patriotycznych. Najbardziej wzruszający był „Oficerskij walc”, przy którym regularnie łzy im kapały, jak śpiewali.
    </section>
    <section>
        <time>16777</time>A „Oficerskij bal” był taki: <span style="font-style: italic;">Nos głowo ka, swiat w obłoka I wierzyt u mienia na ładoni, Nie znakomyja wasza ruka. Poslje triewog Swit garadok. Ja usłyszał malodiu walca I sjuda zagrieboł Na cziesok. Chot ja s wami sowsiem nie znakom, I dalioka od sjuda maj dom, I kabuta bez snowa, Poslje doma radnowa, W etom zalie pustom My tancujem w dwajom, Tak skażite chot słowa, Sam nie znaju, o czom. ?</span>. I tam dalej mnóstwo zwrotek. Kończy się tym że: <span style="font-style: italic;">Utro zawiod s nowa w pachod Ja pokidaje wasz malienkij</span> gorod <span style="font-style: italic;">Ja projdu mimi waszych warot. ?</span>. Ale tych piosenek – no mówię, no liczyłam – dwadzieścia dwie! Naprawdę bardzo piękne i od strony muzycznej, tam dobrzy, znani kompozytorzy komponowali melodie i prawdziwi poeci pisali słowa. Bardzo piękne pieśni.
    </section>
    <section>
        <time>16851</time>A przy okazji nauczyłam się nie tylko piosenek, ale i przypomniałam sobie rosyjski. A rosyjski znałam trochę stąd, o czem nie mówiłam, że w 1926 roku najstarszy brat mojej mamy, z żoną i dwoma synami przyjechała do Polski, co się nazywało powrotem do Polski. On był architektem. Język polski znał z domu rodzinnego, ale źle. Lepiej mówił po rosyjsku, bo całą szkołę i studia, od urodzenia spędził w otoczeniu Rosjan i języka rosyjskiego. No więc przyjechali, to było lato 1926 roku, z czego wynika, że ja miałam za chwilę skończyć siedem lat, tak. A bracia wujeczni, jeden miał osiem, a drugi dwanaście i zostali nam podrzuceni do Górek na wakacje.
    </section>
    <section>
        <time>16930</time>I razemśmy się bawili, razem całe wakacje spędziliśmy. Początkowo oni nie rozumieli co my mówimy, a my co oni, ale potem ten potoczny, codzienny język, no prosty i ubogi, jednak poznaliśmy. Tak że mówiliśmy gładko. I tego się nie zapomina. Więc jak potem krasnoarmiejcy śpiewali te swoje piosenki bez końca i wypytywali, jak się u nas żyje, i opowiadali głodne kawałki z broszury pod tytułem „W pomoszcz propagandistu”,bo zaczynali wizytę zwykle właśnie w ten sposób. Taka instrukcja. Oni mieli wydawane kolejne edycje broszurki, która pouczała, jak mają się zachowywać i jak mają rozmawiać z ludnością oswobadzanego kraju.
    </section>
    <section>
        <time>16986</time>No więc zaczynało się oczywiście od tego, jak się u nich wspaniale żyje, jaka u nich jest mechanizacja, jak wszyscy mają elektryczność, jacy są zamożni i tak dalej. No a potem, potem już się opowiadało o tem, jaki głód był w kołchozie, jak się ciężko pracowało i jak priedstiewatiel kołchza był jakimś partyjnym, cenionym towarzyszem, ale z zawodu krawcem, i jak marnował gospodarstwo. Różne takie rzeczy się słyszało. To było... no, ocean wiedzy o Związku Radzieckim. Ich nastawienie było fatalistyczne i naprawdę, autentycznie patriotyczne. Śpiewali pieśni „Napli preikjatyje Niemcy” i wiedzieli, że albo zginą, a jeżeli mają żyć, to muszą zwyciężyć. I autentycznie, dobrowolnie i z przekonaniem, szli do ataku z okrzykiem „Za radinu, za Stalina”. Wszystko tak było!
    </section>
    <section>
        <time>17062</time>Ale równocześnie, jak już ten obowiązkowy wstęp wygłosili, potem jak „charaszo żywiotsa w Sowieckom Sojuzie”, to potem opowiadali różne rzeczy... no bardzo straszne. Trudno było znaleźć rodzinę, przedstawiciela rodziny, w której nikogo stalinowcy nie zamordowali. A jeśli chodzi o osobiste przeżycia naszej rodziny, to dwaj bracia mamy, którzy jeszcze żyli w okresie najostrzejszego stalinizmu, którzy zostali, nie chcieli przyjechać do Polski chociaż starsza siostra ich namawiała, zostali dlatego, że byli przekonanymi, ideowymi komunistami, byli aresztowani właśnie dlatego, że byli ideowi, a nie stalinowscy. Dwaj byli aresztowani. Jeden zmarł w więzieniu i już nigdy nie wrócił, a drugi schorowany wrócił i jeszcze nie długo żył, ale pożył. Z tym, że nie pozwolili mu wrócić do domu i dwojga dzieci, które zostawił, jak go aresztowali – jeszcze wówczas dzieci – nie pozwolili mu mieszkać w stolicy, w Tibilisi, tylko musiał gdzieś na prowincji mieszkać.
    </section>
    <section>
        <time>17152</time>Oni go mogli odwiedzać, a on nie miał prawa przyjechać nawet w odwiedziny, mimo że został rehabilitowany. A o co był oskarżony, to nie udało nam się dowiedzieć. Żony obu braci albo nie wiedziały, albo nie chciały powiedzieć. W każdym razie nie wiem za co, pod jakim zarzutem, byli aresztowani. Ale tak naprawdę, to dlatego że nie umieli chwalić i uwierzyć w terror stalinowski lat trzydziestych. Mama po raz pierwszy pojechała, bo się dowiedziała, przez wysokie koneksje dowiedziała się, że bracia nie żyją, ale bratowe i ich dzieci żyją, i chciała jeszcze zobaczyć swoje rodzinne miasto i kraj. Długo nie dostawała zezwolenia, aż w końcu pojechała. Rodzina jednego z braci nie pozwoliła jej, nie wpuściła jej do mieszkania, bo się bali, że ktoś doniesie, że z kapitalistycznej Polski przyjmują gości, a zięć bratowej był oficerem Armii Czerwonej, więc nie mógł ryzykować.
    </section>
    <section>
        <time>17235</time>A w tym samym domu ich rodzinnym, po jednej stronie sieni mieszkała rodzina osierocona przez jednego z braci, a po drugiej drugiego brata. I ci drudzy radośnie przyjęli wizytę cioci Aldony i potem i myśmy ich odwiedzali w Gruzji, i oni przyjeżdżali do nas z wizytami wielokrotnie. Taki był Związek Radziecki. <span style="font-weight: bold;">Pani Mario, ja bym chciał, żeby teraz mi jeszcze Pani powiedziała o decyzji o powrocie do Warszawy po wojnie.</span> To był oczywiście problem. Warszawa została oswobodzona 17 grudnia, a myśmy tam dotarły piechotą z mamą, idąc wielkimi pochodami bez postoju. Doleciałyśmy na Bielany, żeby sprawdzić po pierwsze, czy są jakieś ślady, co się stało z siostrą mamy i z moją siostrą, bo one zostały w Warszawie i uczestniczyły obie w Powstaniu.
    </section>
    <section>
        <time>17309</time>Zofia została, dlatego że tam pracowała i tam studiowała, a poza tem była członkinią Armii Krajowej i uczestniczyła w Powstaniu, jako sanitariuszka przeszkolona przez lekarzy z ramienia właśnie Armii Krajowej. Więc Zofia przed samym wybuchem Powstania odwiedziła nas jeszcze, pobyła jeden dzionek i tylko inaczej niż zwykle się żegnała, jakoś tak serdecznie i tak uroczyście. I to nas... tośmy dostrzegli i zrozumieli, że coś się musi niedługo wydarzyć. Nie wiedzieliśmy, że Powstanie jest na niedługo już planowane, ale wiedzieliśmy, że to właśnie chyba już blisko. No a potem Powstanie wybuchło i oczywiście żadnej komunikacji nie było. I nie wiedzieliśmy, czy one przeżyły i czy przeżyli wszyscy nasi sąsiedzi, i te dziesiątki i setki przyjaciół, bo nasz dom był zawsze bardzo otwarty i mieliśmy mnóstwo bardzo bliskich ludzi.
    </section>
    <section>
        <time>17388</time>No więc pobiegłyśmy. Okazało się, że dom stoi, wybite są tylko, wyleciały po prostu od wybuchów, kiedy Niemcy wysadzali w powietrze Warszawę, po upadku Powstania i wysiedleniu całej ludności. Było tylko tyle okien, że z całego dwukondygnacyjnego, pięciopokojowego mieszkania z kuchnią i łazienką, zostało tyle, że można było szklić kuchnię z jednym oknem. No ale dom stał, żył. Oczywiście o prądzie jeszcze dłuższy czas nie było mowy, o wodociągu też nie. Ale to, w jakim tempie te wszystkie urządzenia i cała Warszawa odżywała, to jest rzecz niewyobrażalna. Ja to obserwowałam, z bliska widziałam, i do tej pory wiem, że tak było, a równocześnie zdaję sobie sprawę, że to jest właściwie, no na skraju nieprawdopodobieństwa i niemożliwości fizycznej. Jak się widzi, jak teraz się buduje domy latami, mając dźwigi i wszystkie maszyny budowlane, jakie można sobie wyobrazić – koparki, buldożery, betoniarki i dźwigi.
    </section>
    <section>
        <time>17479</time>Warszawa była budowana, a to chyba nie wspomniałam... Na przykład WSM-owskie kolejne bloki kolejnych kolonii, były budowane tak, że wczesną wiosną się zaczynało robić wykopy, ale kopało się przecież szpadlami, wywoziło taczkami ziemię, murowało ręcznie, nosiło się po pomostach z drewna zbitych, po rusztowaniach, na plecach cegłę, mieszało się zaprawę murarską ręczną gacą w zbitych z desek skrzyniach, a wodę się nosiło wiaderkami, i piasek wiaderkami. I w tych warunkach zaczynało się budowę wiosną, a późną jesienią, bardzo późną jesienią już były zasiedlone duże, wielopiętrowe gmachy. Tak było w WSM-ie lat dwudziestych, trzydziestych. I tak samo wyglądała odbudowa.
    </section>
    <section>
        <time>17552</time>Przecież nie było, już nie mówię o środkach komunikacji, o materiałach budowlanych, o maszynach ale nie było przecież ulic przejezdnych. Na to, żeby gdzieś dojechać i coś zacząć budować, to trzeba było najpierw jakieś, no nie wiem, miliony ton gruzu wywieźć. A wywoziło się za pomocą przyjeżdżających z okolicznych wiosek, z różnych Wólek Węglowych i innych podwarszawskich okolic, furek jednokonnych, a ładowało się je pazurami, no i szuflą w najlepszym razie. Rozbijało się bruki zlepionych kawałków ścian ręcznym kilofem albo młotem. I w tych warunkach bardzo niedługo uruchomiono elektrownię i wodociągi, i nawet gazownię. I w tych warunkach odbudowywano po kolei wszystkie domy. I niedługo Warszawa, w której nie wiem ile, kilkadziesiąt osób, ukrywało się i przeżyło, stała się całkiem ludnym miastem.
    </section>
    <section>
        <time>17633</time>Z tym że oczywiście początkowo nie mieszkało się w wysokich kamienicach, tylko na przykład budowało się prowizoryczny dach nad nie zburzonym parterem. I ten parter był zamieszkały. I nie mieszkała jedna, czy dwie osoby w izbie, tylko dziesięć. Ale tak szybko się to wszystko zabudowywało. Myśmy do Warszawy weszły po lodzie. Wisła stanęła, bo był duży mróz i weszłyśmy po lodzie. Ale już po chwili został zbudowany przez polskich saperów most pontonowy, a bardzo niedługo potem most tak zwany wysokowodny, na drewnianych palach, ale nie pontony na wodzie, tylko most no... powietrzny. I bardzo szybko. Jak pierwszy raz szłyśmy do tej Warszawy, szłyśmy torem kolejowym, a przy torze zawsze są co kilometr słupki. Więc szłyśmy dokładnie z szybkością kilometr na dziesięć minut. I tak przez całą drogę. Dwadzieścia dziewięć kilometrów od stacji kolejowej Klembów do Dworca Wileńskiego, no i jeszcze dalej, te naście kilometrów, z Pragi na Bielany.
    </section>
    <section>
        <time>17721</time><span style="font-weight: bold;">A jak pamięta Pani tę zniszczoną część Warszawy wokół was?</span> Pamiętam. Najpierw w ogóle wiedziałyśmy, że nasz dom chyba stoi, bo spotkałyśmy idącego w przeciwna stronę – myśmy szły tym torem kolejowym z mamą do Warszawy, a on z Warszawy – tym samym torem szedł jakiś człowiek, młody ale dorosły. Jakeśmy się mijali to powiedział: –<span style="font-style: italic;"> O, przeżyliście! Wasz dom chyba stoi.</span> My pytamy: – <span style="font-style: italic;">Do kogo Pan mówi? Czy pan nas zna? – A co, nie poznajecie mnie? Ja jestem</span> – jak to się nazywało? – <span style="font-style: italic;">inkasent elektrowni.</span> Co miesiąc przychodził, sprawdzał stan licznika i potem przesyłali, albo pobierał od razu, jak się chciało zapłacić na miejscu, to pobierał od razu opłatę za zużyty prąd, albo jak nie, to się posyłało. I on nas poznał, a myśmy go nie.
    </section>
    <section>
        <time>17790</time>I powiedział, że dom stoi. Szło się najpierw przez Pragę. Praga nie była zburzona. Jakieś tam ślady, że któryś dom miał postrzelaną ścianę, to były, ale żadnych większych zniszczeń nie było i Praga do końca była przecież zamieszkana, nie wysiedlona. No tośmy właśnie przeszły po lodzie, a potem się szło przez jakąś pustynię zawaloną gruzami, jakąś blachą, potłuczonym szkłem, potłuczoną ceramiką, jakimiś dziwnymi meblami i nie wiadomo czym. To było, no niewyobrażalne zupełnie. Gdzieś była rozkładająca się padlina konia, gdzieś były jakieś zwłoki człowieka. I tak się szło. A na Bielanach osiedle budowane przez Narodowy Bank Polski – oni swoim pracownikom rozparcelowali jakieś działki, udzielili kredytów i było osiedle młodsze, późniejsze niż nasze, osiedle bankowców – ale to było murowane osiedle i było wypalone. Nie wszystkie nawet domy miały wypalone części, ale mury były zachowane, tak że z daleka wyglądało na to, że osiedle stoi, że istnieje.
    </section>
    <section>
        <time>17887</time>A nasze osiedle nie było spalone, tylko po prostu od wybuchu, od wstrząsów, trochę postrzelane, a trochę po prostu szyby wyleciały. Ale całe osiedle... Drewniane są nasze domy, do dziś stoją. Niektóre zostały sprzedane, ponieważ działki tak zdrożały, że warto było sprzedać, dom rozebrać. I miało się pieniądze za sprzedaną działkę, można było gdzieś indziej kupić mieszkanie, więc cześć została sprzedana ludziom, co mieli pieniądze. Drewniane domki rozebrali i zbudowali większe wille, eleganckie, bardziej wspaniałe, bardziej luksusowe, murowane. Ale nasz dom jest taki sam, jak był budowany. W 1933 roku został zbudowany i tam się sprowadziliśmy. No to tak. A więc decyzja, że się przeprowadzimy do Warszawy pochodziła stąd, że tak naprawdę to przyjaciele, którzy wracali do Warszawy i którzy się cieszyli ze spotkania, namawiali nas, bo tyle jest w Warszawie do zdziałania, i macie dom, to wracajcie.
    </section>
    <section>
        <time>17972</time>Chodziło również o możliwość kształcenia młodszego rodzeństwa, bo najmłodsza Jadwisia miała jedenaście lat jak wojna wybuchła, więc jeszcze miała dobrych kilka lat nawet szkoły średniej przed sobą, a potem jeszcze studia. Tadeusz, starszy brat, miał pracę, w Społecznym Przedsiębiorstwie Budowlanym w WSM-ie. Zofia miała pracę na Politechnice... Nie, Politechnikę to dopiero zaczynała, ale kończyła konspiracyjne jakieś komplety, szkołę architektury, którą założył wuj, Władysław Jastrzębski, ten co wrócił z dwoma chłopcami, od których się nauczyliśmy rosyjskiego, co opowiadałam niedawno. No więc część rodziny miała bardzo istotne powody i interesy, żeby rodzina na nowo zamieszkała w Warszawie.
    </section>
    <section>
        <time>18049</time><span style="font-weight: bold;">To jeszcze chciałem, żeby Pani mi powiedziała o swojej decyzji o studiach.</span> A skoro się wszyscy, większość rodziny chciała wrócić do Warszawy i znowu być razem, to zapadła decyzja taka, że swoje gospodarstwo wraz z inwentarzem, wraz z urządzeniami i ze wszystkim, damy w użytkowanie tej najbardziej zaprzyjaźnionej rodzinie sąsiadów chłopów, Kurkom, bo ich chałupa i zabudowania gospodarskie, ich cała zagroda została spalona i nie mieli gdzie mieszkać. W związku z czym oddaliśmy im całe gospodarstwo ze wszystkim, co w nim było i przetrwało działania wojenne, a samiśmy zjechali do Warszawy. Z tym że w naszym domu jednorodzinnym, zaraz po skończeniu Powstania, kiedy zaczęli wracać sąsiedzi, mieszkało osiemnaście osób, a potem jeszcze więcej. Przyjaciele i nieznajomi, znajomi znajomych.
    </section>
    <section>
        <time>18126</time>W każdym pokoju mieszkało po kilka osób, a nas zaprosili też przyjaciele, jeszcze z młodości mamy, Tołwińscy, znani z tego, że pierwszym powojennym prezydentem Warszawy był Stanisław Tołwiński, a jego córki były koleżankami z przedszkola i szkoły RTPD. Oni wtedy, już jako ważne persony, znane i zasłużone, dostali jakieś mieszkanie służbowe, dużo lepiej wyposażone niż ich mieszkanie na Żoliborzu urzędniczym. To były szeregowe domy, dosyć skromne, nieduże mieszkanka, z malutkimi ogródkami. No więc Tołwińscy nam zaproponowali, żebyśmy zamieszkali nie na Bielanach, z których było nam daleko do szkół i do pracy, tylko w ich mieszkaniu żoliborskim, bo oni go nie potrzebowali. A myśmy wobec tego zostawili ten swój rodzinny dom bielański wszystkim przyjaciołom i znajomym przyjaciół – niech sobie mieszkają – a samiśmy mieszkali u Tołwińskich.
    </section>
    <section>
        <time>18208</time>Dopiero później, kiedy ci wszyscy zaprzyjaźnieni lokatorzy bielańscy znaleźli jakieś inne własne lokum i już każdy oddzielne, każda rodzina, z powrotem wróciliśmy do naszego bielańskiego domu. <span style="font-weight: bold;">To jeszcze tylko jakby Pani mi opowiedziała, jak na studia, no podjęła decyzję o powrocie.</span> Ze studiami to było tak. Sprowadziliśmy się do Warszawy, każdy jakąś sobie pracę znalazł albo właśnie jeszcze za chwilę miał jakieś różne koncepcje i nie wiadomo było, która się da zrealizować. Ja jeszcze nie miałam żadnego punktu oparcia. Ci z mojego rodzeństwa, którzy w Warszawie chociaż część okupacji spędzili i pracowali albo się uczyli, szybciej znaleźli miejsce zaczepienia.
    </section>
    <section>
        <time>18267</time>Mama zaczęła mnie namawiać, żebym poszła zobaczyć czy SGGW na Rakowieckiej, czy gmach SGGW, czy szkoła ocalała, i czy coś tam w ogóle jeszcze jest. Nie wiedzieliśmy o tym nic. Wobec czego, któregoś dzionka, jak mama tak się upierała, żeby to zobaczyć, powiedziałam, że dobrze. Oczywiście też byłam ciekawa, bo losy szkoły były dla nie ważne, byłam z nią związana. No i poszłam. Okazało się, że gmach stoi i że nawet szyby ma. Nie wszystkie, ale ma. Jest pusty. I jak tak szłam i sobie zaglądałam tu i ówdzie wyszedł nagle laborant zakładu botaniki, w którym... Przed samym wybuchem wojny, a właściwie no nie przed samym, ale przed rozpoczęciem wakacji, w czasie sesji egzaminacyjnej, w zakładzie botaniki, przygotowując się do kolokwium jeszcze, które warunkowało zdanie egzaminu, dopuszczenie do egzaminu z botaniki, douczałam się z zakresu florystyki.
    </section>
    <section>
        <time>18352</time>I pan laborant zakładu botaniki przynosił nam zielsko i pokazywał, co będzie na kolokwium nam dawane. Dostawaliśmy taką górę zielska i trzeba było wyciągać poszczególne roślinki i mówić, która jak się nazywa po polsku i po łacinie. Wyszedł nagle z gmachu i wyjrzał: – <span style="font-style: italic;">O, to pani też żyje! Pani się zapisuje prędko. Już dziesięciu się zgłosiło.</span> Z trzech wydziałów uczelni – wtedy, do wojny było tylko trzy: rolniczy, leśny i ogrodniczy. Ja byłam w ogrodniczym, ponieważ na rolniczym, na który chciałam się dostać, już nie było miejsc, a ja w związku ze śmiercią ojca spóźniłam się. Przyszłam, za późno się zgłosiłam.
    </section>
    <section>
        <time>18406</time>Zostałam przyjęta, rektor Miklaszewski, stryj kolegi ojca zgodził się mnie przyjąć bez egzaminu. No ale tak to było. No więc: – <span style="font-style: italic;">Niech się pani prędko zapisuje.</span> Ja się uśmiechnęłam radośnie, uważałam, że to przecież w ogóle jest nie możliwe, nie wchodzi w rachubę. Wróciłam do domu i opowiadałam o tym dziwnym spotkaniu, że jak duch nagle wylazł z pustego gmachy kochany, stary pan Kazała ?. A mama powiedziała: – <span style="font-style: italic;">Słuchaj, jakoś sobie poradzimy. Zgłoś się. Koniecznie się zapisz.</span> I tak mnie nękała, i tak mi tłumaczyła, że na pewno sobie dadzą radę, bo wtedy już Tadeusz pracował i zarabiał, Zofia pracowała i zarabiała, mama pracowała i zarabiała, a dzieci już były jednak odchowane, że ja się zgodziłam, bez przekonania i z poczuciem, że to jest jakaś metafizyka wręcz. Stara kobieta, tyle przeżyła i nagle jej się zachciewa szkółki.
    </section>
    <section>
        <time>18483</time>Ale pojechałam, poszłam drugi raz przez te zwały gruzów. Okazało się, że już jedenaście osób złożyło papierki, że archiwa uczelni ocalały, nie spłonęły, że gmach ocalał. Wszystkie trzy gmachy ocalały dlatego, że tam do ostatka stacjonowała jakaś jednostka Luftwaffe, lotnicza, a potem tak szybko się ewakuowali, że nie zdążyli nawet ani podpalić, ani wysadzić w powietrze, co w zasadzie robili – takie były rozkazy i instrukcje. No więc gmach ocalał i tylko była kwestia wstawiania szyb, a i to nie koniecznie wszystkich, i że każdego witają radośnie i owacyjnie i proszą, żeby już zaczął mieszkać tu i pomógł przygotowywać gmach do przyjęcia większej liczny studentów, bo niedługo trzeba będzie rozpocząć rok akademicki.
    </section>
    <section>
        <time>18558</time>Proszę sobie wyobrazić, ja się zgłosiłam chyba w kwietniu i złożyłam papiórki. Mój indeks był i było wiadomo, że mam zaliczone wszystko z wyjątkiem nie zdanego egzaminu z mineralogii, ale to nie była żadna przeszkoda, żeby mnie zarejestrowali na drugi rok studiów. I że nawet już organizują bursę, że jakieś powstające władze na Pradze stacjonujące, dały jakieś środki, że już się sprowadza prycze, że już są jakieś koce, o tak. Tak że ja zgłosiłam się właśnie. Byłam dwunastą spośród trzech wydziałów czteroletnich studiów. Czyli każdy wydział miał cztery roczniki, a każdy rocznik – przyjmowano na pierwszy rok po stu kandydatów, potem część odpadała, część przenosiła się na inne uczelnie, no ale w sumie to były setki ludzi.
    </section>
    <section>
        <time>18628</time>A ilu się miało zgłosić i ilu się zgłosiło, to już nawet nie wiem. Ale ja byłam dwunasta spośród wszystkich zgłoszonych na trzy wydziały. W związku z czym okazałam się bardzo potrzebna. Bo po pierwsze, jestem starą studentką prawdziwą, a nie tymi co studiowali na kompletach, że znam profesorów z pierwszego roku i oni mnie znają, a że trzeba już zacząć organizować życie również, nie tylko nauczanie, ale również bytowanie. Więc zostałam bardzo prędko kierowniczką stołówki oraz jedną z osób, które z ramienia Stowarzyszenia Studentów SGGW „Bratnia Pomoc” zbierają pieniądze na zakup wiktuałów, a potem jeżdżą wycyganioną od któregoś z ministerstw ciężarówką do powiatów mniej zniszczonych rolniczo, żeby kupować mąkę, kartofle i różne inne takie rzeczy. To były piękne czasy.
    </section>
    <section>
        <time>18702</time>Moja rola w stołówce polegała na tem, że musiałam rano obudzić panią Basię, która była jedyną pracownicą stołówki całej uczelni, w której zgłaszający się dosyć szybko studenci się odżywiali oraz cały personel naukowy i pomocniczy, i administracja. Więc budziłam panią Basię, która musiała rozpalić ogień i wstawić wodę na kawę zbożową. A jak już pani Basia była obudzona, moją rolą było iść z workami i jeszcze brać kogoś do pomocy, i robić zakupy w jedynym sklepiku, który już powstał, właśnie w takiej... ruinach, w parterowym jednym pomieszczonku, gdzie jakiś sklepik funkcjonował i tam się kupowało. Robiłam zakupy.
    </section>
    <section>
        <time>18762</time>Można było dostać chleb, można było czasem dostać mąkę, czasem nie, można było czasem dostać marmoladę, a czasem margarynę – różnie. Kupowało się wszystko, co było. A pieniądze, trochę dostawaliśmy, bo uczelnia dostawała dotacje od razu. A cały rząd już funkcjonował w Warszawie, tylko na Pradze, bo nie było gdzie zainstalować powstających ministerstw. Więc te ministerstwa, wszystkie jakie powstawały, każde liczyło po paru pracowników – teraz jeden departament liczy kilkudziesięciu – miały jeden pokój.
    </section>
    <section>
        <time>18802</time>I kiedy jako studenci chcieliśmy, jako przedstawiciela „Bratniej Pomocy”, chcieliśmy od różnych ministerstw, od władz, uzyskać jakąś pomoc, jakieś wsparcie, to się jechało na Pragę, znajdowało się odpowiednie ministerstwo. Wszystkie ministerstwa, cały rząd mieścił się w gmachu dyrekcji kolejowej warszawskiej, warszawskiej dyrekcji PKP, mieścił się cały rząd, wszystkie ministerstwa. No pytaliśmy się, gdzie są departamenty Ministerstwa Rolnictwa. Wskazano nam. Weszliśmy, przedstawiliśmy pisemko, które wystukałam na maszynie i na którym kolega Zbyszek Raciszewski przyłożył pieczęć okrągłą, a pani sekretarka z dziekanatu drugą pieczęć, że jesteśmy przedstawicielami i tak dalej, i tak dalej, i że prosimy o.
    </section>
    <section>
        <time>18872</time>I pytaliśmy się, czy ministerstwo mogłoby nam udzielić jakiejś pomocy, dowolnej. Żywieniowej, samochodu, koców, wszystko jedno. A może pieniędzy? I na podstawie tej karteczki troje studenciaków w szarych maciejówkach dostawało a to worek cukru, a to worek mąki, a to jakąś dotację finansową. A odwiedzaliśmy tak: Ministerstwo Rolnictwa, Ministerstwo Ziem Odzyskanych, Ministerstwo Administracji, ministerstwo – nie pamiętam, czy już było wtedy Ministerstwo Szkolnictwa Wyższego, czy jeszcze Ministerstwo Oświaty, które całą oświatę wszelkich szczebli obejmowało, nie wiem. Cokolwiek nam przyszło do głowy, tośmy tam szli i przedstawiali takie pisemko. I zawsześmy coś dostawali, i życzenia powodzenia w studiach. I niedługo już mieliśmy trzy ciężarówki, tylko były kłopoty z kierowcą, bo do wojny samochodów prawie nie było w Polsce.
    </section>
    <section>
        <time>18948</time>Dość powiedzieć, że teraz cała moja rodzina ma kilkadziesiąt samochodów, tylko najbliższa, bezpośrednia rodzina potomków i współmałżonków potomków mojego ojca i mojej matki, jest kilkadziesiąt samochodów. Natomiast wtedy przed wojną, do samej wojny, wśród wszystkich znajomych, przyjaciół, koleżanek i kolegów całej naszej rodziny, rodziców i mojego rodzeństwa, było chyba pięć. Ale to jeszcze dlatego, że dwie koleżanki moje były córkami jakichś wysoko postawionych person, jedna w rządzie, a druga jakiegoś bogatego właściciela jakiejś fabryki, to było pięć samochodów. Taka była różnica. No więc uzyskaliśmy trzy ciężarówki, a to otworzyło przed nami wspaniałe perspektywy zarobkowe. I ja byłam konduktorką jednego z samochodów, dwaj koledzy z naszego wydziału byli jeden kierowcą, a drugi też pomocnikiem kierowcy albo konduktorem.
    </section>
    <section>
        <time>19031</time>Stawaliśmy w jakimś miejscu dość ruchliwym, skąd sporo ludzi gdzieś indziej się musiało przemieszczać i mieliśmy tablicę z napisem dokąd zamierzamy jechać. I wtedy ci, którzy też chcieli tam pojechać, zgłaszali się, wsiadali. A jak się zapełniła nasza ciężarówka wyposażona w dwie długie ławy przywiązane do burt samochodu, chodziło się z czapką i zbierało się opłaty za przejazd od łebków. Ale łebki płaciły każde, ile kto mógł, ile kto chciał, ile kto uważał. I byli tacy, którzy byli lepiej sytuowani, to nawet parę złotych dawali, a byli tacy, co płacili jakieś grosiki, bo ich nie było stać. To był jedno źródło naszych dochodów.
    </section>
    <section>
        <time>19086</time>A inne źródła to były – ale to już nie na rzecz stołówki i olbrzymie – to były nasze osobiste zarobki. Ja na przykład w czasie wykładów siedziałam, patrzyłam na profesora z wielką uwagą, a dwaj koledzy zaprzyjaźnieni najbardziej, robili notatki, które mi potem udostępniali, jak się musiałam przygotowywać do kolokwium, czy do egzaminu. A ja nie notowałam nic, tylko siedziałam w niskim rzędzie, patrzyłam na profesora, a pod pulpitem w auli, czyli w sali wykładowej, robiłam chałupniczo skarpetki, czapeczki, rękawiczki. I wstawiałam je do sklepiku, który został otwarty też na Rakowieckiej, też w takim pomieszczeniu, które udało się przykryć.
    </section>
    <section>
        <time>19147</time>Na powierzchni kilkunastu metrów kwadratowych funkcjonował sklepik. Dostawałam włóczkę i dostawałam określone polecenie: – <span style="font-style: italic;">Proszę według tego wzoru zrobić czapeczkę z tej oto włóczki.</span> Robiłam, oddawałam, dostawałam pieniądze i nawet mogłam nie tylko sama żyć, codziennie jedząc obiad, ale i wspomagać rodzinę nieco. Dużo nie. Oni byli honorni i nawet nie chcieli przyjmować. Ale niedługo uczelnia zaczęła dostawać pieniądze na stypendia dla studentów i dostawaliśmy. Każdy kto poprosił o stypendium dostawał je, bo prawdę mówiąc, każdemu się należało, bo nikt nie miał jakichś stałych, wyraźnych źródeł na przeżycie. A stypendium było takiej wysokości...
    </section>
    <section>
        <time>19206</time>Mieliśmy bezpłatnie bursę z kocami i poduszką, czyli bezpłatne mieszkanie. Prycze były trzypiętrowe, ja mieszkałam zawsze na najwyższym piętrze, a w pokoiku były dwa rzędy tych wysokich do sufitu, trzypiętrowych prycz, a między nimi było tylko wąskie przejście. Przy oknie stał mały stolik i jedno krzesełko, a siedziało się na najniższych pryczach koleżanek, te z góry złaziły i się siedziało i się rozmawiało. Jak ktoś chciał się uczyć, to wieczorami zawsze były jakieś wolne sale. Można sobie było pójść do sali. Było tam światło i można było się uczyć. A w lecie... W lecie były długie dnie, to już po wykładach jeszcze można było sobie nawet w parku uczelnianym studiować skrypty i nieliczne podręczniki, ale wówczas głównie notatki.
    </section>
    <section>
        <time>19280</time>Profesorowie też mieszkali, można powiedzieć, w bursie. Każdy profesor nieraz z rodzina nawet niejednodzietną, dostawał jeden pokoiczek. Wszyscy stołowali się w mojej stołówce. a ja po powrocie ze sklepiku kroiłam chleb, smarowałam i miałam zawsze, ponieważ maszyny do krojenia chleba nie było, a liczba stołowników rosła, to miałam stale odciski i pęcherze na rękach od krojenia chleba. Ale jak poszłam zdawać na przykład egzamin u bardzo wymagającego profesora Malinowskiego z genetyki, który miał zwyczaj pytać długo i szczegółowo, i zawsze na czymś w końcu zagiął, i prawie z zasady mówił:<span style="font-style: italic;"> – To proszę przyjść za dwa tygodnie.</span> Nigdy nie niszczył blankietu, egzaminy były płatne, ale nie kasował blankietu, nie wpisywał również negatywnej oceny do indeksu, tylko niektórym nawet i cztery razy kazał przychodzić, aż w końcu wpisywał... To był dziwak, pełen dobrej woli, ale wiadomo było, że taki ma zwyczaj, i trudno, nikt do niego żalu nie miał.
    </section>
    <section>
        <time>19364</time>Notabene, to był ceniony i znany, wysokiej klasy uczony, który różne odkrycia genetyczne robił. Ale wcześniej był nauczycielem biologii w szkole Kowalczykówny i Jaworkówny i moją mamę uczył właśnie ten sam profesor Malinowski. Ale to już tylko taka mała dygresyjka. No więc poszłam do niego zdawać tę genetykę. Zadał mi parę pytań, a wtedy wiedza genetyczna na świecie była o wiele uboższa, w ogóle nieporównywalnie w stosunku do tego co wiadomo dziś. Między innymi, dlatego że biochemia jeszcze właściwie, praktycznie biorąc, nie istniała, że mikroskop elektronowy został wynaleziony później, i tak dalej. A poza tem profesor jeszcze przed wojną napisał podręcznik, który zawierał wszystko to co wykładał. To i tylko to. Był to nieduży podręczniczek, napisany mądrze i klarownie, łatwy do opanowania. No i ja ten podręcznik przestudiowałam, i w ty zakresie mogłam zdawać.
    </section>
    <section>
        <time>19444</time>I dosyć z sensem odpowiadałam, ale nie żeby tak znowu olśniewająco. Profesor po tych kilku pytaniach podziękował, poprosił o indeks i wpisał, już nie pamiętam, czy dobrze, czy bardzo dobrze. W każdym razie spytał: – <span style="font-style: italic;">A który raz pani u mnie zdaje? </span>– <span style="font-style: italic;">Pierwszy.</span> – <span style="font-style: italic;">Nie, niemożliwe! To skąd ja panią tak dobrze znam?</span> – <span style="font-style: italic;">No, nie wiem. Myślę, że ze stołówki, bo ja kieruję stołówką.</span> I pan profesor miał minę trochę zmartwioną, a trochę zaskoczoną, no ale już nie było rady. Wyszłam i wszyscy koledzy się na mnie rzucili, o co pytał i kiedy mogę przyjść drugi raz. I nie mogli uwierzyć, że za pierwszym razem Malinowski postawił mi stopień i już niczego nie żąda. To też taka mała, śmieszna ciekawosteczka.
    </section>
    <section>
        <time>19497</time>To co bym jeszcze miała opowiedzieć? Jak wyglądały nastroje i życie poza tem. Z wielkim zapałem, w godzinach wolnych od wykładów, mimo że oczywiście trzeba było jeszcze samemu postudiować i przygotowywać się do kolokwiów i egzaminów, uczestniczyliśmy ochotniczo i codziennie właściwie wędrowała nasza ekipa, czasem dziesięcioosobowa, a czasem czterdziesto, do odgruzowywania Warszawy. No i to polegało na tem, że dobre cegły się odstawiało i nawet mieliśmy specjalne młotki do czyszczenia z przylepionej zaprawy, żeby się nadawały do ponownego użycia, do budowania nowych gmachów.
    </section>
    <section>
        <time>19552</time>Stawiało się elegancko, nie wiem jak się to nazywało, w takie pryzmy. A resztę pakowało się na te furmanki przyjeżdżające. A podczas zimy chodziliśmy jeszcze na odśnieżanie Warszawy, bo od tego też zależała przejezdność i w ogóle życie, życie miasta. A jeśli chodzi o inne zaangażowania społeczne, to każdy coś robił. Albo pomagał młodszym kolegom, albo uczestniczył, nie wiem, w chórze akademickim, albo pomagał nowe sale szklić, chodził myć okna, albo w piwnicach gmachu, gdzie dzielni lotnicy Luftwaffe powyrzucali wszystkie meble uczelniane, bo im one oczywiście nie odpowiadały, po co im ławki, przy których siedzą studenci na wykładach. Wyrzucili to wszystko.
    </section>
    <section>
        <time>19620</time>Myśmy te meble wyciągali z piwnicy. Jak któreś były uszkodzone, tośmy je remontowali i meblowali kolejne sale. Albośmy pucowali, szorowali podłogi. I wprawdzie uroczysta inauguracja pierwszego roku akademickiego, bardzo uroczysta, odbyła się 15 maja 1945 roku. I nasza uczelnia – bardzo byliśmy z tego dumni – była pierwsza, która zmartwychwstała. No ale potem bardzo wiele czasu musieliśmy poświęcać. Zresztą wykłady nie od razu się odbywał masami, bo profesorowie dopiero się odnajdywali, albo trzeba było szukać jakichś nowych i awansować, tych co przedtem byli asystentami na wykładowców. I tak to jakoś się kleiło. W każdym razie, ten sposób życia stworzył w nas poczucie bardzo głębokiej więzi z uczelnią i bardzo... jakiegoś zaangażowania w ogóle w sprawy zmartwychwstającej Polski, można tak powiedzieć.
    </section>
    <section>
        <time>19694</time>Zresztą wszyscy tak reagowali. I na przykład, jak jakiś bardziej znany, ważny gmach został odrestaurowany, odbudowany to to było, można powiedzieć, wielkie święto. To się przeżywało, jak duże święto narodowe, jak urodziny jakiegoś ważnego potomka, albo, nie wiem, jubileusz dziadka. Pamiętam na przykład, to wyglądało jak żałoba narodowa, kiedy odbudowywano zwalone przęsła Mostu Poniatowskiego, a most nie był cały zbudowany. Nad Wisłę, w okolice Mostu Poniatowskiego, prawie codziennie chodziły tłumy warszawiaków.
    </section>
    <section>
        <time>19749</time>Były na pewno jeszcze liczne inne obiekty, które wówczas budowano, takie znaczące, charakterystyczne dla Warszawy, takie które każdy znał i w jakiś sposób był z nimi związany. Chodziliśmy patrzeć, jak postępuje odbudowa zburzonych przęseł Poniatowszczaka. I któregoś dnia dowiedzieliśmy się z prasy i z radia, że jedno, to prawie już gotowe, prawie już umocowane przęsło, zawaliło się znowu. I pamiętam jak to wszyscy warszawiacy, z którymi miałam do czynienia i jak ja sama to przyjęłam. To był wstrząs, prawieże żałoba. Taka straszna strata! Już za chwilę miało być otwarcie mostu i się zawalił. Ale szybko odbudowano i to zawalone i to drugie.
    </section>
    <section>
        <time>19805</time>I było wielkie święto i wielka radość, że znowu mamy nasz piękny, zabytkowy most odbudowany, czynny, i taki sam, jak był. I właśnie tylko trzeba wiedzieć, że Warszawa dla nas wszystkich okazała się dużo bardziej ważna i dużo bardziej cenna, dlatego właśnie żeśmy ją w tak tragiczny sposób stracili, zdawało się nie do odzyskania i że potem to właśnie my ją przywracaliśmy do życia. [płacz, wzruszenie]. I myślę, że już strasznie i tak dużo powiedziałam, to trzeba to przestać. A ponieważ dziewięćdziesiąt jeden lat już mi dane było żyć, i jeszcze nie straciłam pamięci nawet najodleglejszych czasów, to strasznie by było dużo opowiadania o tym.
    </section>
    <section>
        <time>19872</time>To może zacznijmy kończyć tą rozmowę długą. To powiem tylko tak: Skończyłam studia dopiero w roku 1950. Długo to trwało, dlatego że równocześnie musiałam pracować, byłam zajęta i dosyć zaabsorbowana różnymi pracami społecznymi. Ale pracę zawodową, zarobkową i to bardzo intensywną, rozpoczęłam w roku 1947. To było w Centralnym Urzędzie Planowania. Początkowo pod dyrekcją Minca, potemśmy zmieniali, dyrektorzy różni byli. W moim departamencie znowu znalazłam wiele osób bardzo szlachetnych, mądrych, chcących i umiejących wiele dobrych rzeczy zbudować, wymyśleć, zrealizować.
    </section>
    <section>
        <time>19956</time>Bardzo życzliwych również. I wiele im zawdzięczam, bo mi radzili i pomagali, i okazywali przyjaźń. Następnym miejscem pracy... CUP potem został przemianowany na Państwową Komisję Planowania Gospodarczego, jeszcze tam pracowałam jakiś czas, po czym postanowiłam zmienić miejsce pracy. I to następne to był Państwowy Instytut Wydawnictw Rolniczych. Całe w ogóle życie pracowałam w instytucjach związanych z rolnictwem, ale nie bezpośrednio w produkcji. Albo w dziedzinie badań naukowych, albo w wydawnictwach rolniczych, albo również w nauczaniu rolniczym. Wszystko to były różne dziedziny rolnictwa i od różnej strony traktowane.
    </section>
    <section>
        <time>20024</time>I generalnie uważam się za osobę niezwykle szczęśliwą, ponieważ wszędzie spotykałam ludzi mądrych, uczciwych, dobrych, życzliwych i bardzo obiektywnych. To zresztą chyba nie był przypadek, tak nas wychowywano, ponieważ nasi rodzice i nasi dziadkowie żyli w Polsce pod zaborami, a wtedy sprawy społeczne i sprawy patriotyzmu, i sprawy zachowania kultury i postaw narodowych – patriotyzm to były sprawy niezbędne i oczywiste. Wiadomo było, że trzeba pracować w sposób efektywny, pożyteczny społecznie, uczciwie, na miarę swoich możliwości. Więc myślę, że po prostu w takich instytucjach pracowałam, gdzie tego rodzaju postawy były niezbędne i ludzie o innych obyczajach i postawach po prostu nie mogli się tam znaleźć, a jeśli się znaleźli przypadkiem, to nie na długo.
    </section>
    <section>
        <time>20110</time>Stąd mam, właśnie teraz już tylko, wspomnienia wielu ludzi naprawdę nieprzeciętnych i pod względem charakteru, i pod względem mądrości, i pod względem tego, co im się udało w życiu zdziałać. A pracowałam niedługo, tylko trzydzieści dwa lata, nie licząc studiów i nie zabiegałam o zaliczenie ich do emerytury. Ale teraz już najwyższy czas, żebym przestała korzystać z emerytury [śmiech], bo już wyczerpałam wszystko poza granice przyzwoitości. Jeszcze do niedawna starałam się być pożyteczna, a teraz już stan zdrowia mi na do nie pozwala. I to że jeszcze mam, może nieco złudne poczucie, że jeszcze na coś się przydaję, zawdzięczam między innymi właśnie „Karcie”.
    </section>
    <section>
        <time>20184</time>Bo wydaje mi się, że cała działalność i cały dorobek „Karty” jest niesłychanie ważny i pożyteczny, i że jeżeli mogłam dorzucić trochę tych moich wspomnień i trochę nawet przemyśleń, to może też w jakiejś malutkiej części się przyczyniłam, że w jakiś sposób współpracowałam z tą taką ważna i pożyteczną instytucją.
    </section>
</article>