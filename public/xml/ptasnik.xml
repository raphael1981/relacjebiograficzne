<?xml version='1.0'?>
<article>
    <section>
        <time>0</time><span style="font-weight: bold;">Archiwum Historii Mówionej. Nagranie dokonane w Warszawie w dniach 11, 15, 17, 19, 23 lutego 2010 roku z panem Mieczysławem Ptaśnikiem, nagrywał Paweł Pięciak. </span>
    </section>
    <section>
        <time>21</time><span style="font-weight: bold;">Paweł Pięciak: Bardzo proszę się przedstawić.</span> Mieczysław Ptaśnik: Mieczysław Ptaśnik. Moje życie właściwie kształtowało się na przestrzeni pomiędzy Lwowem a powiatem jaworowskim, miejscowością Szczepłoty. Co znaczy życie? Życie to znaczy moje dzieciństwo i młodość. Dlatego też moje wspomnienia to jest Lwów i z powiatu jaworowskiego miejscowość Szczepłoty, gdzie był majątek mojej matki. Otóż urodziłem się we Lwowie w styczniu 1927 roku. Mój ojciec był profesorem Uniwersytetu Jagiellońskiego i Uniwersytetu Lwowskiego. Przyjechał do Lwowa z Krakowa w 1920 roku. I w roku… Poznał moją matkę i w roku 1925 ożenił się z nią. A w 1927, w styczniu, przyszedłem na świat we Lwowie na ulicy Świętego Mikołaja. Ojciec mieszkał wtedy w budynku starego, tak zwanego starego uniwersytetu od 1920 roku, to znaczy od czasu przeniesienia do Lwowa. Ja urodziłem się oczywiście w jakiejś klinice uniwersyteckiej. Ale w każdym razie te pierwsze moje, trudno powiedzieć o wspomnieniach, ale to, o czym pisała moja matka we wspomnieniach, dotyczyło właśnie tej ulicy Świętego Mikołaja. W tej chwili nie pamiętam, jak ona się nazywa. Prawdopodobnie po czasach sowieckich nazywa się znowu inaczej. Jest to ulica, od ulicy Akademickiej w centrum Lwowa. To jest, powiedzmy, pierwsze sprawy związane z moim urodzeniem są dlatego istotne, że właściwie potem Lwów odgrywa dużą rolę w moim życiu. Do tego Lwowa często wracam. Ale drugim właśnie takim punktem są te Szczepłoty. Jeszcze wracając do Lwowa, po tym… To może dziś już się tam czasem nie pamięta, ale bardzo ważną inwestycją kulturalną w przedwojennym Lwowie w latach około roku 1930 była budowa tak zwanego Domu Profesorskiego przy ulicy Supińskiego 11.
    </section>
    <section>
        <time>206</time>W tym domu właściwie potem mieszkaliśmy. Jest do dom stojący do dziś. Bardzo na ówczesne czasy nowoczesny, właściwie do dziś jeszcze we Lwowie odróżnia się swoją i architekturą, i wyposażeniem. Tak że te moje wspomnienia dotyczą tego Domu Profesorskiego, w którym mieszkał cały szereg znanych profesorów lwowskich tego okresu. Ojciec mój zmarł bardzo wcześnie, bo w roku 1930. Dlatego też wspomnienia lwowskie tego okresu moje są bardzo… Oczywiście nie ma tych wspomnień, byłem za mały jeszcze. Ale pierwsze lata chłopięce to jest właśnie ta miejscowość Szczepłoty, majątek mojej matki, który był bardzo pięknie położony w powiecie jaworowskim. Otóż może zacznę od opisu tego, ponieważ to są rzeczy, które już dzisiaj nie istnieją i właściwie tylko ja jeden mogę powiedzieć w tej chwili, jak to wyglądało. Zostało niewiele z tego wszystkiego, prawie nic. Otóż na takiej skarpie, która ciągnęła się kilka kilometrów nad korytem rzeki Lubaczówka, która płynęła poprzez łąki. Lubaczówka, która nazywa się… W dolnym biegu tak się dzisiaj nazywa, natomiast tam nazywała się i nazywa się Zawadówka. (? 1;00:05:22) można. Nazywa się Zawadówka. Dwór posadowiony na tej skarpie, widoczny był z daleka. Jak jechało się, zbliżało się do niego, widać było białe ściany. Niepobielane, ale białe murowane ściany tego dworu, który z odległości wyglądał o wiele bardziej okazane, niż był w rzeczywistości. Dwór i cały teren folwarku był otoczony starymi wałami. Wały usypane prawdo… Właściwie niewiadomo było wtedy i dziś ja też nie wiem, w którym mniej więcej wieku zostały te wały usypane. Wały obronne. Było to, jak ciągnęła się od strony północnej ta skarpa i na tej skarpie stał dwór, to takim półkolem od wschodu po zachód ciągnęły się wały. Od wschodu wały zwane królewskimi i od zachodu wały zwane hetmańskimi.
    </section>
    <section>
        <time>400</time>To jest charakterystyczne, bo jest to teren, pamiętajmy, starostwa Sobieskiego. W odległym o kilka kilometrów Niemirowie Sobieski pobił w roku 1672 czambuł tatarski dwutysięczny. I tam nawet do dzisiaj stoi jeszcze taki pomniczek poświęcony temu wydarzeniu. Dlatego też, tak przypuszczam, że nazwa tych wałów – królewski i hetmański – łączą się z osobą Sobieskiego. Może powiem, zanim opowiem o tym, jak ten dwór, jak wyglądało to całe gospodarstwo, przypomnę, na jakim terenie stał dwór. Otóż oczywiście był to teren byłego klasztoru bazylianów, który został założony w 1626 roku. Istnieje dokument. Znaczy dokumentu tego nie widziałem, ale w Słowniku Geograficznym Królestwa Polskiego istnieje opis pod hasłem „Szczepłoty”. Jest wzmianka o tej wsi i jest przytoczony bardzo obszernie ten właśnie dokument. Dokument związany z założeniem tego klasztoru. Klasztor… Tutaj może przytoczę fragmencik tylko tego, bo jest to istotne. Mianowicie: <span style="font-style: italic;">W 1626 przez Adama Lityńskiego</span> – został on założony. – <span style="font-style: italic;">W akcie fundacyjnym oświadcza się, iż fundując monastyr na czernce wyznania religii greckiej, a więc na gruncie swym dziedzicznym we wsi Hruszowie, czyli na przysiółku rzecznym Szczepłoty, gdzie się już począł fundować (cele dwie i kaplica zbudowana) nad grobem przewielebnego, świętobliwej pamięci ojca Chrystofora Wałkowieskiego, protosingela, wielkiego patriarchy konstantynopolskiego. </span>Czyli ten klasztor został założony na miejscu, gdzie doszedł ten wysłannik z Konstantynopola znacznie wcześniej już.
    </section>
    <section>
        <time>580</time>Jest to bardzo interesujące, ponieważ tradycja tego klasztoru trwała w okresie wojen… Nie tylko wojennym, przedwojennym. Nawet do dziś trwa. To znaczy, idąc (1;00:10:00) na folwark, chłop mówił bardzo często: <span style="font-style: italic;">Idę do monastyru</span>. Czyli tradycja monastyru, tradycja bazyliańskiego obrządku prawosławnego, jakbyśmy powiedzieli dzisiaj, czyli wschodniego, związanego z Konstantynopolem wtedy, trwała i trwa po dziś. Co z tego klasztoru zostało? Zostały trzy piwnice. Piwnice, więc wtedy kiedy został założ… przypuszczam, są nie wcześniejsze jak właśnie z XVII wieku. Trzy piwnice. Jedna z piwnic była pod dworem, druga pod spichrzem, trzecia zaś była tylko przykryta płytą betonową. Te piwnice pozostały do dziś. Wszystko zginęło, wszystko zostało rozebrane. A jak to wyglądało, to opowiem. Otóż nie był to dwór wielki. Trzeba sobie powiedzieć, w porównaniu z dzisiejszymi rozmaitymi willami, rezydencjami i tak dalej, jest to skromna budowla. Ale cały dorobek i wszystkie pieniądze… A pieniądze pewne były, bo one się łączyły z emeryturą profesorską (po ojcu) mojej matki i siostry matki, która był żoną profesora gimnazjalnego Bronisława Popiela. Otóż ten dwór otoczony był budynkami, tymi wałami. Wały były ukochaniem zarówno mojej matki, jak i całej rodziny. Na wałach rosły stare drzewa. Dęby mniej więcej, przypuszczam, jak dzisiaj patrzę na to, musiały mieć koło dwustu-trzystu lat. Na pewno pamiętające czasy Sobieskiego. I najstarsza lipa, która miała chyba czterysta-pięćset lat. W tej lipie siedziała sowa. Co zostało z tego klasztoru? Nie tylko te piwnice. Na wałach leżały dwa wielkie nagrobne kamienie.
    </section>
    <section>
        <time>756</time>Jedna płyta była duża, może długości dwóch metrów, szerokości metra. Niekształtna. I przypuszczam, że była to płyta nagrobna ihumena, który klasztor zakładał. Na płycie była czaszka, piszczele, jakieś wgłębienie na, nie wiem, znicz czy coś w tym rodzaju. W każdym razie na tych wałach te płyty zostały ulokowane. One oczywiście zostały znalezione w czasie rozmaitych prac, też jak i inne rozmaite zabytkowe przedmioty. Wały królewskie były dosyć wysokie. Miały, powiedzmy sobie, jakieś pięć-sześć metrów wysokości w pionie. Z tym że oczywiście pod wałami był wykop, fosa jak gdyby, rów, który musiał być dawniej wypełniony jakąś wodą. Cały teren na pewno był wtedy, dawniej był terenem bagnistym. Wały hetmańskie były bardziej już zniszczone, osiadłe, niższe. Charakterystyczne, że na tych wałach były występy, jak gdyby bastiony, przypominające miejsca w fortyfikacjach miejskich, dajmy na to, gdzie są baszty jakieś. Więc to były takie bastiony ziemne. Jak to wyglądało dawniej, tego nie wiem, czy były jeszcze na tym jakieś obronne budowle. Wały były bardzo zadbane. Stanowiły one w okresie przedwojennym teren parkowo-spacerowy. Było to miejsce niezwykle romantyczne, ocienione starymi drzewami, ciągnące się na przestrzeni kilkuset metrów. Wewnątrz były zabudowania gospodarcze, ale przedzielone one były tak zwaną fosą. Głęboka fosa. Tradycja była tego rodzaju, że fosa została wykopana przez jeńców tatarskich i prawdopodobnie z tej ziemi zostały usypane te wały. Fosa była wypełniona dawniej wodą, ponieważ jeszcze mówiono, że moja prababka pływała po tej fosie łódką. To potem zostało osuszone, bo komary, tereny malaryczne i tak dalej. Po jednej stronie fosy były zabudowania gospodarcze: jakieś stodoły, budynki na przechowanie rozmaitych narzędzi rolnych i tak dalej.
    </section>
    <section>
        <time>953</time>Po drugiej stronie fosy, tam, gdzie stał dwór też, znajdowały się obora i stajnia, murowane, oraz wielki, kryty blachą spichrz, posadowiony też na jednej z tych zabytkowych piwnic. To był ten teren w obrębie wałów. Cały teren był, tak jak i fosa, zagospodarowany poprzez ogrody kwiatowe, sady, drzewa. W każdym razie był to teren bardzo piękny, nadający się do spacerów, a równocześnie spełniający funkcję gospodarczą. Faktem jest, że tam właśnie przed wojną przyjeżdżało co roku kilkanaście osób, ażeby spędzić wakacje w tym dworze. Właściwie nie tylko w tym dworze samym, ale w takim starym dworku, jeszcze z mniej więcej pierwszej połowy albo z połowy XIX wieku, bo sam dwór murowany był nieco późniejszy z końca XIX wieku. Otóż ten dworek kryty (? 1;00:17:26) istniał… Był bardzo jeszcze, dziś byśmy powiedzieli, że był prymitywny. Niewątpliwie był prymitywny i stanowił dawniejszą siedzibę właścicieli tego majątku, który po klasztorze prawdopodobnie teren został sprzedany. Bo klasztor został zlikwidowany bodajże po 1780 roku. A więc Austriacy wtedy przeprowadzali kasację wielu klasztorów i prawdopodobnie ten teren sprzedali. Rodzina mojej matki i mojej ciotki. Mój dziadek Kajetan Mieczysław Małachowski był sędzią, ale ponieważ miał wypadek, który skończył się niedowładem nóg, więc rodzina postanowiła usadowić go w tym majątku, który należał poprzednio do rodziny jego matki. Ciekawa tradycja była, łącząca się z historią tych ziem.
    </section>
    <section>
        <time>1121</time>A więc przecież jest to teren dawnej Galicji. W każdym razie była tradycja, że przed objęciem przez Małachowskich tego właśnie majątku, tam właściciel był niedobrym człowiekiem i został zamordowany. Być może, tak mi się wydaje, ponieważ to tak czasowo się łączy… Niestety, ja wtedy się jako mały chłopak nie interesowałem tak tymi sprawami. Przyszła wojna, dokumenty poginęły, rodzina zginęła. Wobec tego właściwie dzisiaj wszystko jest w pamięci, tylko zostają pewne okruchy tej przeszłości. Przypuszczam, że czasowo to się łączy trochę z rabacją chłopską 1946 roku. Że być może został on, ten właściciel, zamordowany przez chłopów. Ale to jest oczywiście takie przypuszczenie. Natomiast interesujące jest to, że na rodzinnym cmentarzu, który ciekawe… W Warszawie to przecież jest niezrozumiałe przez dzisiejsze społeczeństwo, że rzymskokatolickie rodziny ziemiańskie miały cmentarze, tak jak w tym wypadku też, rodzinne przy cerkwi grekokatolickiej, do której było bliżej aniżeli do kościoła. Kościół był posadowiony rzymskokatolicki w miasteczku Niemirów siedem kilometrów, natomiast cerkiew była w odległości dwóch kilometrów we wsi Zawadów. Otóż w tym cmentarzu ogrodzonym groby Małachowskich, mojego dziadka, babki, grób symboliczny wuja, brata matki, który zginął w 5. Dywizji Syberyjskiej w 1920 roku na Syberii w bitwie pod stacją Tajga. Te groby i tam jeszcze, powiedzmy, rodziny Pepłowskich i tak dalej zostały ogrodzone, natomiast grób Winnickiego był poza cmentarzem rodzinnym. Jest to charakterystyczne, bo spotkałem się w rozmaitych… Przy wyjeździe na Litwę na przykład. Że przez rodzinę nieuznawany czy uznawany za niedobrego jakiś członek rodziny był chowany poza kaplicą rodzinną czy coś w tym rodzaju.
    </section>
    <section>
        <time>1303</time>Tutaj, mam wrażenie, też jakiś taki był wypadek. Ten cmentarz istnieje do dziś. Tam jest też grób mego ojca Jana Ptaśnika, który został ze Lwowa z Cmentarza Łyczakowskiego, niestety, sprowadzony po jego śmierci przez moją matkę na ten cmentarz rodzinny. Niestety powiadam, bo cóż, ten grób jest zamiast na Cmentarzu Łyczakowskim we Lwowie w oddaleniu siedemdziesięciu kilometrów od Lwowa w miejscowości Zawadów. Jest charakterystyczne, że cmentarz jest, właściwie trudno powiedzieć, zadbany, ale w każdym razie cieszy się opieką. Symboliczny grób rodziny Małachowskich jest z marmuru. Sowieci chcieli rozebrać to, ale chłopi nie pozwolili. Tak że to zostało, ten cmentarz istnieje do dziś. I właściwie jeżeli tam jeszcze pojadę (a byłem tam kilka razy już teraz w ostatnich latach), to jedyną rzeczą, jedyny obiektem, który jest dla mnie jakimś najcenniejszym wtedy, to jest ten cmentarz. Oczywiście byłyby też wały, ale wały dzisiaj są zarośnięte tak, że trudno na nie wejść. O tym zresztą powiem potem. Miejscowość ta to lata mego dzieciństwa. Cóż tam… A więc ludność oczywiście ukraińska. Wtedy mówiło się przed wojną ruska, Rusini. Miałem kolegów tam, takich tych wiejskich chłopaków. Mam fotografię ich. Ich losy są charakterystyczne dla losów tej ludności. Taki na przykład mój jeden z kolegów Piotr Symczyszyn w okresie okupacji wstąpił do armii niemieckiej. Ale nie do SS Galizien, tylko jeszcze wcześniej do jakichś formacji niemieckich. W każdym razie przyjechał już jako siedemnastoletni… On był starszy oczywiście ode mnie dużo. Siedemnasto-osiemnastoletni chłopiec przyjechał w czarnym mundurze z karabinem. Na urlop puszczano z karabinem, Niemcy puszczali.
    </section>
    <section>
        <time>1494</time>I pamiętam jak dziś rozmowę z nim. Powiedział: Słuchaj, to jest straszne. Jego wysłali do Jugosławii na walkę z partyzantką jugosłowiańską. – Wychodzi piękna dziewczyna i ty musisz do niej strzelić. Bo ona wychodzi z lasu czy z jakichś tam zarośli. Musisz strzelić, bo jak nie strzelisz, to ona strzeli pierwsza. To były jego te… Przepadł. Niewiadomo, co z nim się stało. Pamiętam tylko jedno spotkanie z nim, jak przyjechał na urlop. Co z nim stało się, nie wiem. Drugi został wywieziony na roboty do Niemiec, żegnany entuzjastycznie przez ludność ukraińską, przez nacjonalistów ukraińskich. To już przeskok jest do czasów okupacji. Oczywiście nie byliśmy w dworze wtedy, to jest zupełnie inna sytuacja. W każdym razie wyjechał. Wydawało się im wszystkim wtedy jeszcze, na początku okupacji niemieckiej po 1941 roku, wydawało się tej ludności ukraińskiej, że Niemcy są tymi wymarzonymi sprzymierzeńcami. W ich wspomnieniach Niemcy to byli bogaty kraj, w którym świetnie można zarabiać, prosperować. Cóż, ale Janek Pałeta zginął podczas bombardowania. Przeskoczę znowu. Spotkałem teraz, z dziesięć lat temu, jak byłem tam, wnuczkę. Właściwie to jest wnuczka siostry Janka Pałety. Która, jak mnie spotkała, potraktowała mnie i moją żonę jak najbliższą rodzinę. Pobiegła od razu do chałupy, żeby coś przynieść. Myślałem, że… Przyniosła coś w gazecie zawinięte. Myślałem, że kiełbasa, ponieważ jej matka, widziałem dzień przed tym matkę, w sklepie sprzedawała wędlinę. Tymczasem okazało się, że to jest wódka. Ale ta dziewczyna, wtedy dwudziesto-, może dziewiętnastoletnia, koniecznie… Nie zapraszała do domu, bo tam była jej babka ciężko chora dziewięćdziesięcioletnia, ale chciała czymś się zrewanżować i przyniosła właśnie butelkę tej wódki, to co miała pod… I z tą rodziną, z nią oni się przenieśli teraz z Szczepłot do Jaworowa, czyli do miasta powiatowego odległego od Szczepłot szesnaście kilometrów.
    </section>
    <section>
        <time>1672</time>Do dziś utrzymujemy stosunki niezwykle serdeczne. I ona w jakiś sposób napisała list jeden. Jej mąż, wtedy jeszcze nie znaliśmy go, późniejszy mąż, jak czytał ten list, to się rozpłakał. Nie wiedział, co ona napisała. Ona tak pięknie napisała o mojej rodzinie, o mojej matce, że on, obcy człowiek, który nie znał mojej rodziny, mojej matki, rozpłakał się, czytając list swojej żony. Ona pisała właśnie o tym. Ale to jest, dzisiaj to jest, w tej chwili to jest niezrozumiałe, dlaczego to tak było. W każdym razie powiem tylko tyle, że ona kontynuuje w jakiś sposób swoim dzieciom, córeczce małej i synowi, wpaja sympatię, powiedzmy to tak, do mnie i do mojej rodziny. Cóż, charakterystyczne jest, jeżeli o nich powiedzieć, że oni mieszkają w Jaworowie, że ten chodzi do dawnego gimnazjum polskiego. A dzisiaj jest to oczywiście szkoła średnia w Jaworowie, czyli w mieście powiatowym, przedwojennym, i dziś miasto rejonowe. W tej szkole, która obchodziła teraz rocznicę stulecia. Tam to było uroczyście obchodzone. Wybrał, jako obcy język, język polski. A więc jest to charakterystyczne, jak ta rodzina, jak ta przyjaźń z jej dziadkiem, moja chłopięca przyjaźń oddziałała w trzecim pokoleniu na tę tradycję rodzinną. Teraz następny chłopak z tych kolegów Hrynio Derdak. Taki młyn był przy folwarku. Właściwie to jest odrębna historia związana z późniejszym tym. O tym powiem oddzielnie. W każdym razie dzięki mnie został młynarzem, najpierw pomocnikiem młynarskim, nauczył się tego zawodu. I przeżył. Był inwalidą, miał jakąś wadę, może wrodzoną nogi, utykał. Chyba stał się nacjonalistą ukraińskim. I nie wiem, czy został wywieziony, w każdym razie zmarł. Wrócił do Szczepłot, ale wrócił po wojnie już.
    </section>
    <section>
        <time>1852</time>I tam też przyjechała z czasów jeszcze wczesnych, chłopięcych, miłość jego, z którą się ożenił. Ale to było już drugie małżeństwo, bo, wywieziona stamtąd gdzieś na Syberię, wyszła za mąż za jakiegoś <span style="font-style: italic;">komandira </span>sowieckiego. I już potem nie mogła jakoś… Zmarł dosyć wcześnie i tak dalej. Mniejsza z tym. Czwarty z tych kolegów, Szczadyło, zmarł dopiero dwa czy trzy lata temu, kilka lat temu. I on jakoś nawiązał ze mną kontakt jeszcze w 1976 roku. Przyjechał do Warszawy. Ja wtedy pracowałem w Instytucie Wzornictwa Przemysłowego. I odnalazł mnie w instytucie, chociaż nie utrzymywaliśmy żadnego kontaktu, nie mieliśmy poprzednio. Odnalazł mnie. On przyjechał do Skarżyska, do jakiegoś tam niby kuzyna w odwiedziny. Odnalazł mnie i… W każdym razie stąd ta łączność była już teraz (? 1;00:32:15). W okresie po transformacji, kiedy przyjechałem (zaprosił mnie z żoną)… Charakterystyczny, bo opowiadał o swoich losach. Oczywiście był wywieziony, był w łagrze przez pięć czy dziesięć lat. Ale powiadał, że nawet tam potrafił się w jakiś sposób urządzić. Ponieważ był bardzo sprytnym człowiekiem w sensie umiejętności nie tylko radzenia sobie, ale dokonywania różnych czynności. I zaczął szyć tam czapki. I na skutek szycia czapek potrafił się dosyć dobrze w tym obozie urządzić. Ale żeby się wydostać, zaproponowano mu… Była wtedy wojna koreańska. Wobec tego, żeby poszedł… To też taka rzecz, która… Właściwie nie wiadomo, on mi to powiedział w wielkim sekrecie. Bo właściwie przysięgał, że nie powie o tym. Ale już było po czasach sowieckich, więc mógł powiedzieć. Mianowicie zwerbowano go na front koreański. Przeszedł przeszkolenie komandoskie. Ale zanim go tam wysłano, to wojna się skończyła i w ten sposób uniknął frontu. Czyli ochotników brali Sowieci swoich z łagrów i wysyłali do Korei.
    </section>
    <section>
        <time>2030</time>Z tego wynika, że takie były historie. W każdym razie on był niezwykle serdeczny dla mnie. Niestety zmarł. Mówię o tych losach, dlatego bo to świadczy trochę o tej ludności. Jak wyglądało życie przedwojenne? Cóż, na terenie… Oprócz tego dworku drewnianego… A ten dworek spłonął w roku 1944, kiedy pojawiła się partyzantka sowiecka. I była taka bitwa pomiędzy Niemcami a tą partyzantką sowiecką. Przed wojną chodziłem tam pierwsze lata do szkoły wiejskiej. To znaczy prywatnie miałem lekcje (pierwsza i druga klasa) u nauczycielki wiejskiej pani Bronisławy Niemczewskiej, która pochodziła z Przemyśla. Szkoła tam była… Ach ta szkoła, Boże mój. To był nieduży budyneczek drewniany, w którym była jedna klasa i mieszkanie, pokój (właściwie chyba pokój bez kuchni, a może z maleńką kuchenką) dla tej nauczycielki. To była przedwojenna szkoła, czteroklasowa. Ale też przed wojną została zbudowana nowa szkoła, większa, murowana, w której to pani Bronisława Niemczewska też uczyła. I do tej szkoły ja też chodziłem, właściwie jeździłem (kilometr odległości) na rowerze, mając te sześć, siedem, osiem lat. Pierwsza-druga klasa. Ale już kiedy skończyłem tę drugą klasę, pani Niemczewska poradziła, żeby wziąć nauczycielkę. I moja matka zaprosiła taką nauczycielkę (oczywiście się jej płaciło kilkadziesiąt złotych miesięcznie), Ukrainkę, panią Olgę Turkówną z Przemyśla. Która nie mogła dostać posady jako Ukrainka. Bo Ukraińcy wtedy, coś to znana rzecz, byli postrzegani albo jako nacjonaliści, albo jako komuniści. Właściwie często nie można było rozróżnić dobrze. Komunizm i nacjonalizm przeplatały się. To ujawniło się potem bardzo w sposób widoczny w 1941 roku, po wejściu So… W 1939 roku i w 1941 roku po wejściu Sowietów, a potem po wejściu Niemców.
    </section>
    <section>
        <time>2217</time>To znaczy ci sami ludzie byli we władzach komunistycznych i potem byli we władzach za czasów niemieckich jako nacjonaliści. Ta edukacja moja, pani Olga Turkówna, czyli nauczycielka, która nie mogła uzyskać posady rządowej, jak to się mówiło. A nauczycielka przed wojną zarabiała w takiej wsi około stu złotych, co pozwalało na skromne życie. Miało mieszkanie za darmo. W każdym razie tam otrzymywała oczywiście utrzymanie. Tę czwartą i piątą klasę robiłem w domu. Ona mnie uczyła. Bardzo dobrze mnie przygotowała. Egzaminy zdawałem… W szkole powszechnej w Jaworowie po każdym roku zdawałem egzamin. Tam mnie pytano i tak dalej, i tak dalej. I tak doszedłem do czwartej klasy. I znalazłem się potem… Matka uznała, że właściwie czas, ażebym znalazł się w normalnej szkole, i wysłano mnie do Lwowa do szkoły, co stanowi bardzo ciekawy, inny rozdział. Do szkoły braci szkolnych przy ulicy Lelewela. To jest też boczna od placu Akademickiego, placu Fredry. Był to mój powrót do Lwowa. Ta szkoła braci szkolnych, wiem, że w Polsce istnieje jedna w tej chwili szkoła. Może i więcej teraz, ale ona istniała cały czas. W Częstochowie, braci szkolnych. I oni kontynuują te tradycje. Był to zakon, powiedzmy sobie, może trochę bez ostrej reguły, przede wszystkim w Stanach Zjednoczonych zajmujący się edukacją. Tam przy ulicy Lelewela mieli swój budynek. W tym budynku był internat, była kaplica i klasy, sześć klas. Tam chodziłem do piątej, do szóstej klasy do braci szkolnych, z tym że mieszkałem najpierw u mojej siostry ciotecznej, a potem mieszkałem u państwa Baumów, przyjaciół mojej rodziny, przy ulicy Kurkowej 3 we Lwowie. Jest to… Edukacja w takiej szkole… Tam była młodzież, powiedzmy sobie, jak to się mówiło, z dobrych domów.
    </section>
    <section>
        <time>2405</time>Tam uczęszczał prawnuk Agenora Gołuchowskiego, Adam Gołuchowski. Był moim kolegą, w jednej klasie byliśmy. I byli… Mam fotografię tej całej klasy. To jest unikatowa sprawa, bo już większość na pewno nie żyje. Losy ich musiały być bardzo dziwne, tych wszystkich chłopaków, którzy wtedy uczęszczali. Ta szkoła była… Było oczywiście wychowanie bardzo patriotyczne. Na czele szkoły stał dyrektor czy rektor ksiądz (mówiło się ksiądz), brat Robert Paluch. Oczywiście nie było to jego nazwisko, tylko zakonne. Historii uczył patriota Andrzej Gogolu, bodajże Gogolu, tak się nazywał. Tylko jeden, bardzo zresztą nielubiany przez mnie ze względu na przedmiot. To znaczy matematyk. Też zakonnik. Okazało się, że potem widziano go w mundurze gestapowca podczas okupacji. A wtedy chodził w sutannie zakonnej. Tak że to bardzo było ciekawe, bo dajmy na to Adam Gołuchowski potem znalazł się w Ameryce Południowej i w Szwajcarii, potem chyba, na koniec, mieszkał w Szwajcarii. Co się dowiedziałem od jego siostry tutaj, która została profesorem uniwersytetu archeologii bodajże. Natomiast ciekawy mieszkał tam, chodził do klasy też ze mną Włoch Carlo Cavazza. Był to przedstawiciel, jak byśmy to powiedzieli dzisiaj, wielkiej finansjery. Mianowicie był on synem włoskiego przedstawiciela nafciarza. To znaczy były kopalnie nafty na Podkarpaciu. I on był tam tym. Mieszkał ten jego ojciec… Carlo Cavazza, jak wchodził do klasy, to witał się faszystowskim pozdrowieniem.
    </section>
    <section>
        <time>2583</time>Wyciągał rękę w sposób faszystowski. Pamiętam, zaprosił raz kilku… Myśmy właściwie… To był Adam Gołuchowski, jeszcze paru takich, Dunin, Wąsowicz. Zaprosił do mieszkania. To był dla mnie szok. Bo cóż, szokiem dla mnie było mieszkania państwa Baumów, przyjaciół mojej rodziny. Wielkie mieszkanie przy ulicy Kurkowej. Oczywiście bez komfortu w dzisiejszym pojęciu, to znaczy bez centralnego ogrzewania, tylko piec na opał węglowy. Łazienka też bez gazu, nie było gazu. Ale był to ogromny skok w stosunku do wiejskich warunków dworów. Ale jak znalazłem się w mieszkaniu u Carla… On mieszkał w słynnej kamienicy Sprechera we Lwowie. To była największa, najwyższa kamienica przed wojną. Było sześć-siedem pięter przed wojną we Lwowie. To ogromne mieszkanie było jakieś… To była jakaś uroczystość, jakieś może jego imieniny czy coś. W każdym razie było to starsze towarzystwo i te wytworne panie. To międzynarodowy język francuski, włoski. Te pomarańcze, te owoce południowe na stołach. To wszystko… Pamiętam, że ja czułem się w tym wszystkim bardzo swobodnie, ale równocześnie to mi utkwiło w pamięci. Tak że pamiętam do dziś ten… Niewiele się pamięta rzeczy. Cóż, oczywiście dbano też w tej szkole o religijne sprawy. Uczęszczanie na nabożeństwo do kaplicy i tak dalej. Ale nie było to chyba tak bardzo rygorystyczne, ponieważ nie bardzo mi się chciało nauczyć po łacinie tych ministranckich wszystkich spraw i tak długo zwlekałem, że wreszcie skończyłem tę szóstą klasę i doszedłem do egzaminu do pierwszej klasy gimnazjalnej, co było wielkim przeżyciem wtedy. Muszę powiedzieć, było to wielkim przeżyciem. Zdawałem do gimnazjum imienia Kubali. Tam jak wyszliśmy na… Co tu dużo mówić, byliśmy… Młodzież była w szkole braci szkolnych imienia Świętego Józefa… To była szkoła imienia Świętego Józefa.
    </section>
    <section>
        <time>2767</time>Nosiliśmy, mieliśmy czerwone czapki z białą otoką, czarny daszek i złoty ten. Bardzo zbliżony do czapek studentów medycyny. Nie wiem, jakie teraz mają studenci medycyny, ale po wojnie mieli i przed wojną prawie identyczne czapki. Myśmy chodzili w tych takich czapkach. Ale wielkim… Po zdaniu egzaminu do tego, pamiętam, kilku… Nie wiem, czy byli tam ci moi dawni koledzy, czy nowych już podczas egzaminów poznałem. Zaczęliśmy do siebie mówić… Pierwsza rzecz: poszliśmy kupić sobie czapki gimnazjalne. Włożyliśmy te czapki gimnazjalne i chodziliśmy tego. Pamiętam, że zaprosiłem kolegów na wodę sodową, co było wielkim bankietem. W każdym razie mówię o tym dlatego, że przejście ze szkoły powszechnej do gimnazjum było dużym wydarzeniem, nawet u rodzin zamożnych, dobrze usytuowanych rodzin, które miały wpływy pewne. To znaczy nie było to związane, jak w wypadku rodzin chłopskich, że trzeba było bardzo starać się, ażeby tam te. Zawsze gdzieś tam w podwodzie była jakaś protekcja czy coś takiego, gdyby się nie powiodło przy egzaminie. Pamiętam, wtedy pod koniec edukacji u Świętego Józefa… A to już rok 1939, a więc zbliżała się wojna. Pamiętam doskonale historyczne przemówienie Becka. Pamiętam w radio. Pamiętam, jak chodziłem po pokoju na ulicy Kurkowej. I pamiętam to, jak Beck powiedział, że od morza odepchnąć się nie pozwolimy. Czyli to było nie tylko, że było ty wydarzenie w parlamencie polskim, ale było to także duże wydarzenie dla wszystkich tych, którzy słuchali, nawet dla takich małych chłopców jak ja wtedy, dwunastoletni chłopiec. Wtedy pod koniec powszechnych studiów bracia szkolni zorganizowali wycieczkę do Gdyni. Pojechaliśmy ze Lwowa do Warszawy. Tu w Warszawie gdzieś, pamiętam, nocowaliśmy przy Wiśle w jakimś takim hoteliku czy coś takiego.
    </section>
    <section>
        <time>2950</time>A potem statkiem pasażerskim, bez żadnych luksusów, w zbiorowej wielkiej kabinie, popłynęliśmy do Gdańska przez Toruń. Zatrzymywaliśmy się. Ten rejs trwał trzy dni. I pamiętam… Ale chyba już jechaliśmy w tamtym kierunku, z Tczewa jechaliśmy pociągiem przez Gdańsk. I pamiętam, utkwiło mi w pamięci morze sztandarów ze swastykami. Czerwień i czerń. Czerwień sztandarów i czerń swastyk. Czyli był to absolutnie już hitlerowski Gdańsk. To był czerwiec 1939 roku. I tam oczywiście spotkaliśmy się, byliśmy w Gdyni. Z nami był dyrektor brat Robert Paluch, który pochodził podobno z arystokratycznej rodziny, ale nazwisko oczywiście było już jego przybrane. Ten Robert Paluch miał znajomości duże tam. Znał włoski bardzo dobrze, w szkole uczył języka francuskiego. Tam się chodziło na francuski. Zawinął, w porcie był statek włoski i on dogadał się z kapitanem włoskim. Kapitan włoski zaprosił nas, całą wycieczkę, ferajnę, a więc tam, nie wiem, dwudziestu czy ilu tam nas było, na statek. I tam nas podejmowano jakimiś tam łakociami. Było też wino. Nie pamiętam, żebyśmy pili to wino, ale prawdopodobnie tych braci podejmowano winem. Mam nawet fotografię pod włoską flagą na tym statku. Czyli to jest trochę z tego wychowania. Ale jeżeli chodzi o takie wychowanie. Otóż wspomniałem, że był wnuk Agenora Gołuchowskiego, Adam Gołuchowski. On podjechał, podwozili go… Mieli pałacyk bodajże gdzieś przy ulicy Ossolińskich. W każdym razie niedaleko, może kilkaset metrów. Ale go przywozili, może nie zawsze, ale przeważnie, takim czarnym szewroletem do szkoły. Przed wojną szewrolet to było wydarzenie. W ogóle samochód przejeżdżający przez ulicę miasta, Lwowa, był pewnym wydarzeniem.
    </section>
    <section>
        <time>3125</time>A co dopiero fiat. Były fiaty polskie. Wtedy dopiero zaczęto produkcję fiatów polskich. Kosztował cztery tysiące złotych. A szewrolet to był już w ogóle. I Adam Gołuchowski był leń. Ksiądz Robert Paluch, brat Robert Paluch, pamiętam, że dawał mu po łapie linijką. Mocno, to nie były (? 2;00:18:33), tak że mu pręga zostawała. Czyli nie było ulgowej taryfy, mimo tego, że przyjeżdżał szewroletem. W przeciwieństwie do tego, co potem było w wychowaniu dzieci sekretarzy czy dostojników partyjnych, czy wyższych urzędników, gdzie stosowano ulgową taryfę. Czy dzisiaj mamy w stosunku do wybitnych biznesmenów. Przecież wyobraźmy sobie dzisiaj, jakby linijką dostał syn czy córka jakiegoś biznesmena od nauczyciela. Co by się działo? Przecież to byłoby łamanie praw człowieka. Hrabia Gołuchowski brał linijką po tym. Mnie się natomiast nie zdarzyło, żebym oberwał tą linijką. Natomiast taką metodą wychowania było dawanie takiej karteczki. To ten dyrektor, który uczył religii też, francuskiego uczył i religii, i rozdawał cegiełki jak gdyby za dobre sprawowanie, za wyniki w nauce i tak dalej. To trzeba było kolekcjonować, zbierać. Czyli były rozmaite metody wychowawcze tam stosowane. Ja tam mieszkałem najpierw u siostry. To była siostra cioteczna moja, z domu Popielówna. Wyszła za mąż za lekarza Mariana Bladye. To był rok 1937. Wtedy jak tutaj w tym Lwowie do tej szkoły wstąpiłem. Ale krótko mieszkaliśmy razem, bo go przenieśli do Torunia, do Centrum Wyszkolenia Artylerii, do CWArt-u, gdzie nawet brał udział w konkursach jeździeckich. Tam dostał nagrodę, pucharek taki jakiś, w każdym razie kryształ. Który o dziwo ocalał. Wszystko przepadło. Śmieszne rzeczy zostały, natomiast to ocalało i dałem to jego synowi, który jest teraz w Kanadzie.
    </section>
    <section>
        <time>3317</time>Cóż się dalej dzieje? Dlaczego ja tutaj mówię? Losy tego lekarza były… Bo to się łączy z dalszą opowieścią. On mianowicie dostał w 1939 roku przydział na Kresy do szpitala w Sarnach. Wszyscy gratulowali mu, że: Daleko od frontu. Przesiedzisz jak u Pana Boga za piecem. I oczywiście skończyło się Katyniem. Marian Bladye zginął w Katyniu. Bardzo to przeżyłem. Muszę powiedzieć, że kiedy przeczytałem w 1943 roku w gazecie niemieckiej, jego tam wymieniony ten, opisałem, jak to mogło wyglądać. Jak mogła wyglądać śmierć Marysia, którego bardzo lubiłem. To był niezwykle przystojny młody lekarz, ginekolog, który w wieku dwudziestu dziewięciu lat… Porucznik artylerii. Lekarz. I rzeczywiście ten opis mało się różni od tego, co dzisiaj wiemy i jak to wyglądało wszystko razem. Ten mój opis, który przetrwał do dnia dzisiejszego. Ale mówię o pobycie na ulicy Torosiewicza… Było to niedaleko Cmentarza Łyczakowskiego. Potem mieszkałem u państwa Baumów. Pani Baumowa była przyjaciółką mojej matki. Z domu była Jaegerman. Była to bogata bardzo rodzina ormiańska, która zasługuje na specjalne omówienie, muszę powiedzieć. Mianowicie pani Marysia Baumowa z domu Jaegerman… Mam kartki, które pisano do niej podczas pierwszej wojny światowej. Tam pisał tak: <span style="font-style: italic;">Gern liebe Fräulein Mari von Abgar Jaegerman. </span>Czyli herb Abgar. Bo oni się nazywali, ci Ormianie, Abgarowicze. I to jest rodzina, która w Polsce pojawiła się w XV wieku.
    </section>
    <section>
        <time>3487</time>Przywędrowali… Pani Maria Baumowa mówiła: <span style="font-style: italic;">Słuchaj, ja pochodzę z tak starej rodziny, ta rodzina jest tak stara jak Chrystus. </span>Czyli całkiem po prostu już dwa tysiące ci Abgarowicze byli… „Abgar” to znaczy potężny, wielki, coś takiego. Podobnie jak w bułgarskim (? 2;00:24:30). „Bałkan” to znaczy wielki, potężny. Podobnie „abgar” w armeńskim to jest potężny, bogaty. Ona z tych Abgarowiczów. I jeszcze gdzieś tam z początku XIX wieku to była rodzina Abgarowiczów, która się osiedliła na Pokuciu w rejonie Stanisławowa. Oni byli w Stanisławowie, ciotka ich była jeszcze w Stanisławowie. Tam było duże zgrupowanie Ormian. I chyba drogą małżeństwa wyszła za mąż za Jaegermana. Czyli pochodzenia austriackiego. Stąd ta rodzina Jaegermanów. I nabyli duży majątek Łuka nad Dniestrem, w najpiękniejszym zakolu Dniestru, który w atlasie Romera to właśnie zakole Łuka… Bo Romer, autor tych atlasów, map i tak dalej, był gościem często w Łuce. I w atlasie gimnazjalnym przedwojennym właśnie ten fragment zakola, pętli Dniestru (bo to nad Dniestrem położone), uwidocznił. Ja miałem ten atlas, ale go dałem jednemu z potomków tej rodziny Tadeuszowi Jaegermanowi, który był zresztą, co jest ciekawe… Ta pani Baumowa mówiła tak: Wiesz co, ja nie mam ani kropli krwi polskiej. A była wielką patriotką. Bo była… W ogóle ta rodzina to byli Austriacy, Ormianie, potem byli Francuzi jacyś. Ale to byli wielcy (podobnie jej mąż Baum) osadnicy niemieccy z XVIII wieku w Tarnowie. Jego ojciec miał w Tarnowie znany magazyn papierniczy. A to były księgarnia, papiery – to wszystko to było takie centrum kulturalne w dziewiętnastym czy w początkach XX wieku. Wiki Baum. I podobno jeszcze… Rozmawiałem z jedną panią, która po wojnie widziała jeszcze gdzieś ten napis był. Już oczywiście sklepu nie było, ale napis ich był: Wiki Baum.
    </section>
    <section>
        <time>3679</time>Zatarty częściowo. Też wielki patriota, a właściwie nordyk, któremu o dziwo, nie pamiętam, żeby mu proponowano podczas okupacji, żeby został volksdeutschem. A szanowali go. Inna rzecz, nie miał lewej ręki. Miał urwaną rękę. Więc jak się Niemcy pytali, jak to tego, to mówił: <span style="font-style: italic;">Das ist die erste. – To jest pierwsza.</span> Już nie dokończył, tylko dawał do zrozumienia, że pierwsza wojna światowa. Wobec tego Niemcy brali go za swojego (? 2;00:27:54) był w armii austriackiej. A on tymczasem jako młody chłopak przed maturą produkował ognie sztuczne, a to mu eksplodowało i urwało mu rękę. A on powiada potem… I prawdopodobnie też na skutek tego cieszył się dużym ze strony Niemców i uznaniem jako inżynier. Był bardzo dobrym inżynierem. Łuka to był ogromny majątek: dwa tysiące hektarów. Ja dotarłem do Łuki chyba cztery czy pięć lat temu. Z żoną byłem tam. To była cała wyprawa. Oddzieliłem się od wycieczki i pojechałem tam takim furgonem, samochodzikiem. Wynająłem od kogoś, znaczy on mnie zawiózł, żeby być tam pół godziny. Zresztą bardzo interesująca sprawa. Mianowicie też sprawa bardzo ciekawa dla historii kultury. Był profesor Aleksander Brückner. Otóż jego brat Brückner był (nie pamiętam w tej chwili imienia) wychowawcą pani Marii Baumowej, tej Jaegerman. Był wychowawcą, ponieważ jej matka i rodzice zmarli bardzo wcześnie. On był jej jednym jak gdyby opiekunem i rezydentem w Łuce. I został pochowany tenże Brückner, brat Aleksandra Brücknera, właśnie w Łuce. I my, jak byłem z żoną, żeśmy szukali tego grobu. Znaleźliśmy taki grób, ale nie byłem pewien, czy to jest ten grób. Jego usytuowanie świadczyło, że to musi być grób tego Aleksandra. Zresztą przy cerkwi też w Łuce.
    </section>
    <section>
        <time>3855</time>Ale w ogóle to są dzieje tej rodziny niezwykle interesujące. Tadeusz Jaegermann, bratanek pani Marii Baumowej, zmarł w ubiegłym roku, dziewięćdziesiąt lat. To był bohater konspiracji. Tadeusz Jaegermann. On był… Jego wuj ze strony matki pułkownik Angerman był dowódcą, czy jakby to określić nie wiem. Zajmował się artylerią przeciwlotniczą. I on załatwiał sprawę słynnych beaufortów, czy jak to się nazywało. Działa przeciwlotnicze, które w 1939 roku zdawały doskonale egzamin. Produkcja została na licencji bodajże szwedzkiej uruchomiona w Polsce przed wojną. I myśmy te działa przeciwlotnicze, których nie mieliśmy, tośmy oddawali Anglii, przed wojną, te beauforty. Tadziu Jaegermann był w obronie Modlina jako… Tam dostał podporucznika. Był podchorążym, dostał podporucznika w obronie Modlina. I mówił, że nie było jeszcze… Jak sztukasy atakowały, uruchamiając syreny, to jeżeli wytrzymało się psychicznie, obsługa działa jeżeli wytrzymała psychicznie przy dziale, to on musiał być zestrzelony. I jego bateria zestrzeliła (ja to gdzieś mam zanotowane) kilkanaście sztukasów w obronie Modlina w 1939. I w 1939 on się znalazł potem od razu w konspiracji z kapitanem jednym. I potem chciano koniecznie, żeby, opowiadając to, chwalił kogoś innego. A on powiedział: To wszystko opisane. Niezwykle skromny człowiek. I opowiedział nieznaną zupełnie rzecz. Mianowicie że wtedy z takim kapitanem został wysłany, rozkaz dostali, żeby dotrzeć na Litwę. Litwa nie była okupowana jeszcze. Żeby dostarczyć dolary na wysłanie lotników polskich do Anglii przez Szwecję. I oni z tym kapitanem, mając dwudziestodolarówki złote w obcasach, przez kordony niemieckie i sowieckie, dotarli do Litwy. Zatrzymani, rewidowani i tak dalej.
    </section>
    <section>
        <time>4043</time>Ale doszli tam. I co się okazało? Na Litwie okazało się, że lotnicy pojechali już. Nie wytrzymali i znaleźli jakiś inny sposób. Wobec tego zaproponowano im, żeby oni polecieli do Anglii. Oni powiedzieli: <span style="font-style: italic;">Nie, my mamy rozkaz. Nie mogliśmy wykonać, musimy wrócić z powrotem.</span> I wrócili przez te kordony z dolarami w obcasach z powrotem do Warszawy okupowanej niemieckiej. Potem Tadziu Jaegermann był cały czas w konspiracji, w Kedywie na Mokotowie. Akcje opisane i tak dalej, tak dalej. Tomasz, historyk… Mniejsza z tym. Napisał (tam nawet jego zdjęcie jest) te jego akcje i tak dalej. Mówię o tym dlatego, żeby scharakteryzować, jaka to była rodzina ta o korzeniach ormiańskich zmieszana z krwią niemiecką, francuską. Bo tutaj ci Angermanowie z kolei mieli jeszcze nazwiska francuskie się przewijały. Byli wielkimi patriotami polskimi. Ale to jest taki przeskok. Ja dwa lata mieszkałem u Baumów przed wojną na stancji. To było bezdzietne małżeństwo. Dosyć to było, jakkolwiek przyjaciele mojej rodziny, ale tęskniłem bardzo za domem. To też, jak mówiłem przedtem, był to skok duży. To znaczy komfort tego mieszkania, to wszystko. Ale mimo tego bardzo tęskniłem za domem, za matką, za rodziną. Jakie było usytuowanie tam w tym powiecie jaworowskim tych Szczepłot? Mianowicie wspomniałem już, że były oddalony siedemdziesiąt kilometrów na zachód od Lwowa. Otóż dramat tej rodziny i tego całego miejsca polega na tym, że właściwie zaledwie te Szczepłoty leżą osiem kilometrów od granicy po stronie ukraińskiej. Czyli zagłada tego całego, powiedzmy sobie, kompleksu budowlanego i tak dalej łączy się z tym, że to pozostało po tamtej stronie.
    </section>
    <section>
        <time>4230</time>Za czasów sowieckich to wszystko (oczywiście budynki drewniane) zostały rozebrane już w pierwszym roku po wejściu Sowietów. Myśmy przeżyli przecież wejście Sowietów w tym dworze. Otóż w 1939 roku… No, tak. Doszliśmy do wojny. 1939 rok. Wakacje. Niebieski mundurek został uszyty. W Niemirowie krawiec żydowski… Niemirów to był trzy tysiące mieszkańców chyba, dwa tysiące Żydów. Takie miasteczko kresowe. I krawiec uszył mi mundurek gimnazjalny. To pierwsze długie spodnie z niebieskim lampasem. Czapka już kupiona we Lwowie. Pumpy też oczywiście, bo to były albo długie, albo pumpy. I niebieski mundurek, wybieram się do gimnazjum. Tymczasem wojna. Maryś Bladye, mąż mojej ciotecznej siostry, zostaje powołany do wojska. Był we Lwowie. Przyjechał tylko, żeby pożegnać się. To było na kilka dni przed wybuchem wojny. 1 wrzesień. Jeszcze była moja kuzynka. Rodzina była ze Lwowa na wakacjach. My młodzi… Wakacje nam się przedłużyły. Co tu dużo mówić, wojna się szybko skończy. Przede wszystkim, cóż, koniec wojny będzie w Berlinie, bardzo szybko. I to, że właśnie szybko, to się stało przyczyną dramatu mojej rodziny. Czyli zakłamanie propagandy naszej i angielskiej w jakiejś mierze przyczyniło się do dramatu mojej rodziny i mojej matki. Ponieważ wszyscy myśleli… I potem już, w pierwszym roku wojny, wojna już się skończy na wiosnę. Wiosna. Wiosny już koniec. Anglia, Francja. Czyli całkiem to było przyczyną dramatu wielu ludzi, ponieważ nie chronili siebie, nie byli przygotowani na jakąś tam. Wobec tego najpierw tam weszli Niemcy. I to jest bardzo ciekawe. Wchodzą Niemcy. Pierwsze dni… Niemcy weszli dopiero 12 czy 13 września. Bardzo szybko. To przecież daleki wschód. Ale oni weszli od południa.
    </section>
    <section>
        <time>4403</time>Szumiące szosy. To było to. Myśmy nie byli przyzwyczajeni w ogóle do takiego ruchu samochodowego. Armia zmotoryzowana. Czyli Ukraińcy mówili: ukr. (3;00:04:01). Czyli „dudni gościniec”, „szosa dudni”. To był szum wozów, czołgów, wozów pancernych, samochodów i tak dalej, i tak dalej, które szły kolumnami. Ale to wkroczenie Niemców. Natomiast przedtem są Polacy jeszcze. Co mi utkwiło w pamięci tak? Ja widziałem lotniczą bitwę, co było rzadkością. Polskie samoloty walczyły z niemieckimi. Widziałem w Niemirowie, jak strzelali do siebie z karabinów maszynowych. Gdzieś tam wysoko to się odbywało. W każdym razie to lotnictwo jednak było. Potem, pamiętam, pod Niemirowie, do którego jechaliśmy, widziałem, w kombinezonie lądował lotnik polski. Prawdopodobnie jakiś kurier czy coś takiego. Pewnego dnia nad dworem przelatuje samolot. Warkot. Niziutko przeleciał nad samym dachem. Pamiętam do dziś przerażenie szalone, bo poczucie zagrożenia, że w tej chwili nie wiemy, jaki to samolot. Ale to był polski samolot. Natomiast pamiętam doskonale… Były też dzieci tam znajomych, małe dziewczynki z matką. Te dzieci przerażone były wtedy. Nadleciała cała eskadra wielkich Ju-82. Transportowe junkersy niemieckie, trzymotorowe. I one leciały tak nisko nad dziedzińcem. Taki klomb był przed dworem. I myśmy wszyscy, i te dzieci (te dzieci w płacz straszny) się pochowali w krzaki. A te samoloty przeleciały bardzo nisko. To było kilkanaście samolotów. Ponad jedenaście albo dwanaście. Duża cała eskadra. Transportowce, które prawdopodobnie wiozły jakiś desant duży. To oni wozili spadochroniarzy. To było koło 8 czy którego września. Ale teraz uciekinierzy. Już skąd? Z Jarosławia. A więc już ze wschodnich terenów uciekają przed Niemcami.
    </section>
    <section>
        <time>4587</time>Bo mówiło się, że na Sanie ma być linia oporu. I tu jest bardzo ciekawa historia. Mianowicie pewnego dnia zajeżdża powóz. Za powozem wóz. Dwóch czy trzech żołnierzy. W powozie z żoną major polski. Piękna kobieta. Daje mi… Przyjechał i nocowali. Byli z Radymna. Radymno było bombardowane i oni wyjechali i w kierunku Rumunii się udawali. Była to rzeczywiście niehonorowa dosyć ucieczka. W dworze u nas nocują. Rano pojawia się dwóch czy trzech oficerów, niższych rangą od tego majora. Zamknęli się z nim w pokoju. Była wymiana tam jakaś może. I zmusili go do zmiany kierunku. Nie na Rumunię, tylko na wschód, bo organizowany będzie opór na linii Sanu. Właściwie to już myśmy byli tutaj na tym już. Ale w każdym razie na tym terenie. Już nie wiem, ale że na wschód. I oni pojechali. On mi dał wizytówkę, którą mam do dziś gdzieś. Major Czerkawski. Proszę sobie wyobrazić, spotkałem dziennikarza, który nazywał się Andrzej Czerkawski. W latach sześćdziesiątych. Pewnego dnia przeglądałem (nawet nie kojarzyłem) sobie te. I znalazłem tę wizytówkę. I myślę… Zapytałem go, czy… <span style="font-style: italic;">– A tak, mój ojciec był, tak. – Wie pan, a może to jakiś wuj, może ten? – Nie, w korpusie oficerskim był tylko jeden Czerkawski. To był ojciec. </span>On miał wtedy osiemnaście lat. Pożegnał ojca. Nie pożegnał się. Pojechał na obóz gdzieś na wakacje i już nie widział ojca. I teraz ten ojciec zamiast do Rumunii wylądował w Katyniu. Czyli taki los… Przypuszczam, że nawet pistolety były użyte, żeby przekonać Czerkawskiego, żeby pojechał. Czyli takie te. Inna historia. Pewnego dnia zawiadamiają nas, że w polu są oficerowie polscy i że trzeba im pomóc. To już Niemcy byli. Mnie wysłano tam z żywnością.
    </section>
    <section>
        <time>4770</time>Pamiętam, niosłem tam jakąś żywność. I rzeczywiście, trzech oficerów. Jednego wizytówkę mam do dziś. Łukaszewicz, porucznik artylerii. Choroba. I major był najstarszy rangą. Dwóch poruczników. Siedzieli pod kopą siana czy czego. Major był ranny. Trzeba było but zdejmować, w nogę był ranny. Musiałem pójść do domu jeszcze, przynieść śniegowce, żeby nogę włożyć zamiast buta, który trzeba było rozciąć, żeby zdjąć. On mówił… Bo oni byli chyba z terenów zachodnich. On na przykład nie używał „Niemcy”, tylko „Prusacy”. To jest charakterystyczne dla Wielkopolski, dla Pomorza. Prusacy. Ten mi dał wizytówkę. A major mi dał czterokolorowy ołówek, metalowy. Ja jeszcze miałem po wojnie, ale dałem potem teściowi i to przepadło. Nie wiem, czy ich Niemcy wzięli, czy ich złapali. Ale to miało pewne następstwo. Mianowicie nagle do dworu do nas przyjeżdża… To było już dosyć późno. To już było po wkroczeniu Sowietów. Z tym że Niemcy długo jeszcze byli. Sowieci przyszli dopiero 27 września do nas, czyli dziesięć dni po wkroczeniu. Natomiast to było gdzieś koło 20 września. Jedzie motocykl. Zajeżdża trzech Niemców i jeden kucharz. Że dla pana <span style="font-style: italic;">oberleutnanta </span>będą smażyć jajecznicę. (? 3;00:12:10), że my to tego. Nie nie, oni sami będą tego. Łażą wszędzie. Za chwilę zajeżdżają dwa samochody. Pan <span style="font-style: italic;">oberleutnant </span>przyjeżdża. Kilkunastu Niemców. I rewizja. Zaczyna się rewizja. Nic nie mówią, co i jak, tylko szukają. I tu pewną rolę odgrywa stara zabytkowa piwnica pod dworem. To była… Ja bym się bał dzisiaj wejść to takiej piwnicy, a tam mleko kwaśne było, wina były – wszystko było w tej piwnicy.
    </section>
    <section>
        <time>4953</time>Tam zostały pochowane pewne rzeczy. Jakieś futra – droższe rzeczy. Nie biżuteria, nie jakieś te, ale takie te. I wejście do piwnicy z sieni, były drzwi i tam się schodziło od razu po starych schodach na dół. A to zostało… Drzwi zasłonięto takim… Oczywiście co za prymitywne, że nikt, że coś zamaskowane. Zostało zastawione szaragiem takim do rozwieszania ubrań. Niemcy chodzą… Ale też jak oni tę rewizję… Chodzą po całym tym, niewiadomo czego szukają. Wreszcie nagle krzyki tam tego, ktoś tam wali od tej piwnicy. Otóż było okienko, o którym zapomnieliśmy. I takie okienko było z innej strony dworu do piwnicy. I jeden z Niemców, chodząc dokoła, wlazł przez okienko i nie mógł wyjść stamtąd. Zaczął walić w te szaragi, w drzwi. Zaczęli Niemcy, że mordują ich kolegę tam. Nas tam tego, od razu broń. Ale wtedy matka wzięła tego porucznika na stronę i powiada: <span style="font-style: italic;">Sami mówicie, że tutaj przyjdą Sowieci, myśmy pochowali rzeczy tam </span>– i tak dalej. <span style="font-style: italic;">– A, no to to.</span> Oczywiście wypuściliśmy (? 3;00:14:49) odsunąłem. Okazało się, że był donos, że szukali żołnierzy polskich, których, podobno, myśmy przechowywali. Przypuszczam, że chodziło o tych trzech oficerów, których ja wtedy spotkałem w polu. Ale tu ciekawa postać tego Niemca. Jest to Niemiec, który… To był… Wyglądał dwadzieścia, dwadzieścia dwa lata. Pierwszy raz widziałem coś takiego. Na prawej ręce złota bransoletka, łańcuszek złoty. W oku monokl. Arystokrata niemiecki. Przypuszczam, że mogła to być Abwehra. Matka się pyta go: <span style="font-style: italic;">Dlaczego wy nas tak nienawidzicie?</span> Bo on okazywał nienawiść absolutną. A on powiedział: <span style="font-style: italic;">Sie sind Polen, das ist genug. Jesteście Polakami, to wystarczy. </span>
    </section>
    <section>
        <time>5134</time>Czyli to jest młode pokolenie niemieckie, wtedy hitlerowskie. Ci, ten (? 3;00:16:02) zostali wysłani na przeszpiegi, ażeby niby pod pozorem smażenia dla pana porucznika jajecznicy zbadać teren. Czyli to jest taka akcja, takie przeżycie z tymi. Ale podczas rewizji nic oczywiście nie zginął. Mam do dzisiaj kwit, że Niemcy… Raz, pamiętam, wpadli Niemcy, kilku, zabrali świnię. Za świnię zapłacili markami. Oczywiście była to rządowa cena. Ileś tam marek zapłacili tam za ten. Mam też kwit później sowiecki. Jeden kwit mam sowiecki. Takie rzeczy nieprzedstawiające… Natomiast wartościowe papiery dotyczące majątku to wszystko przepadło. Ale to inna historia. I co z tymi Niemcami? Oczywiście byliśmy w Niemirowie. Jak Niemirów Zdrój… Teraz tak. Przede wszystkim cztery kilometry od Szczepłot było uzdrowisko Niemirów Zdrój. Właścicielami tego byli państwo Kruzenszternowie. Było to uzdrowisko z siarką, kąpiele siarki, borowiny. Które stawało się przed wojną dosyć modne już. Tam dużo ludzi przyjeżdżało, nawet z Warszawy przyjeżdżali na leczenie. Tak że rozwijał się Niemirów Zdrój w kierunku Krynicy, coś takiego. Ale to było cztery kilometry od Szczepłot, co jest ważne dla dalszego ciągu dnia dzisiejszego. Natomiast trzy kilometry jeszcze dalej, czyli siedem kilometrów, było miasteczko Niemirów. Tam, gdzie Sobieski czambuł tatarski pokonał. <span style="font-weight: bold;">To może powoli Rosjanie wchodzą, tak?</span> Aha. Tak. I teraz się zaczyna… Otóż tak. Przyjechali. To jest cały… Właśnie to, co opowiadam. Wojna skończy się szybko. To nic, że jesteśmy pokonani. Ale przecież Francja. Przecież Anglicy. Nasze komunikaty podają, że armia francuska wkroczyła na teren Westfalii. Ofensywa. Trzydzieści polskich bombowców bombardowało Berlin.
    </section>
    <section>
        <time>5312</time>Czyli wojna się skończy. Wobec tego państwo Kruzenszternowie przyjeżdżają z Niemirowa Zdroju. Oni mieli Niemirów Zdrój, ale nie mieli koni. Więc matka pożyczyła im furmana, parę koni. I oni z Niemcami wycofali się, w kierunku na Jarosław pojechali naszymi końmi. Natomiast namawiali moją matkę, ażeby wziąć (Niemcy namawiali do tego) inwentarz (nawet krowy można było brać, wszystko) z taborem iść i tego. Matka powiada: Nie. Jak była pierwsza wojna światowa, to wyjechali. Jak była ofensywa Brusiłowa, to wyjechali na uciekinierkę, jak to się mówiło, do Linzu w Austrii. Moja matka, ciotka i jeszcze babka żyła wtedy. I na skutek tego wszystko zostało zniszczone. Rosjanie, którzy weszli, nie byli tacy groźni wtedy. Czyli całkiem po prostu kto zrabował? Nie Rosjanie, chłopi zrabowali. Tak zresztą jak i rozbiórka w 1939 roku, jak Sowieci wkroczyli, kto rozbierał, za przyzwoleniem Sowietów, budynki drewniane wszystkie? Chłopi rozbierali, ludność. Ten Niemirów Zdrój, to całe procesje szły. Tam nosili meble i tak dalej, i tak dalej. Ci chłopi, Ukraińcy. Dziwić się nie można. Przeskok z biedy, z nędzy dla możliwości wzbogacenia się leży w naturze ludzkiej. Tak że to… I teraz co się dzieje? Wobec tego matka nie chciała, nie wyjechała. Ani ciotka. Bo kto tam był wtedy? Ciotka była, moja matka, jeszcze kuzyni byli wtedy, goście z lata. Jest 26, już wiemy. Ja zanotowałem wtedy, że to jest rozbiór Polski. To znaczy zastanawiali się, Rydz-Śmigły, nasza wierchuszka wojskowa, czy Sowieci wkraczają jako sojusznicy. Bo częstują papierosami polskich żołnierzy, to może oni weszli jako sojusznicy. Nie wiadomo, jak się zachować, wobec tego jest rozkaz, żeby nie strzelać do nich. Natomiast, prawdopodobnie, jeszcze ja nie wymyśliłem, tylko taka była atmosfera w domu (radio i to tego), że to jest rozbiór Polski.
    </section>
    <section>
        <time>5500</time>I teraz 25 chyba na 26, noc. Już Niemcy się wycofują. Sowieci się zbliżają. Czyli jest ta ziemia niczyja. I teraz polskie oddziały… W tych terenach działał Sosnkowski, który chciał się przebić do obrony Lwowa. Tam były bitwy w rejonie Rawy Ruskiej. To myśmy słyszeli te działa, te bombardowanie Jaworowa i tak dalej. Ale to wszystko było gdzieś tam w oddali. I tutaj w nocy nagle, gdzieś około dziesiątej wieczorem, zaczynają się… Za bramą. Brama była, te wały. Z jednej strony wały, brama pośrodku była – prześwit w tych wałach. I tam szła droga. I po tej drodze, pomiędzy Zawadowem a Hruszowem (dalej Hruszów, była polna droga), idzie wojsko polskie. My wszyscy całą noc wynosimy jedzenie, napoje jakieś, jabłka, owoce i tak dalej. Całą noc, pamiętam, do rana w ogóle nie spaliśmy. My dzieci. Teraz mówią, że to dzieci, dwanaście lat. Pamiętam takiego oficera, na koniu. Był bardzo serdeczny. Do mnie się… Ja mu coś tam dałem.<span style="font-style: italic;"> – Do widzenia </span>– czyli tak serdecznie do mnie się odniósł. To było całe duże zgrupowanie. Nie wiem, czy było coś z Sosnkowskiego. Jest ciekawe, ponieważ w tym czasie też czy w tym zgrupowaniu był Anders. Zgadza się w tym rejonie, akuratnie w tej dacie. Ja to czytałem (? 3;00:24:06) chyba. Przechodził Anders. Czy był w tym zgrupowaniu, nie wiem. W każdym razie jest to możliwe. Ten Wasylko, o którym wspominałem, mój kolega, chwalił się potem, że u niego w chałupie był generał Sikorski. Oczywiście nie Sikorski, tylko Sosnkowski. Jeżeli był. Mogło to być zgrupowanie jeszcze Sosnkowskiego, które się wycofywało, ponieważ nie mogli już się dostać pod Lwów, ponieważ Lwów już 22 września kapitulował. To było duże przeżycie. I teraz jak po odpływie morza zostają muszle, tak tu jakiś wóz został.
    </section>
    <section>
        <time>5690</time>A tam skrzynie z amunicją, z granatami, pistolet, maski gazowe, może jakieś karabiny. Stoi to na podwórzu u nas. Wjeżdżają, może koło dziesiątej, ciężarówki. Sowieci wpadają z bagnetami. Jest wóz – pierwsza rzecz. Od razu oni to tego. Z tym że ja pistolet wziąłem. Maski były schowane na strychu, cośmy oddali. Natomiast pistolet zakopałem. Był w kaburze ten pistolet. I on gdzieś tam leży do dziś. Jeżeli go ktoś nie znalazł. Oczywiście wzięli to. Oczywiście od razu rewizja pierwsza. I zaczyna się teraz rewizja za rewizją. Codziennie tą drogą przyjeżdżają jednostki sowieckie. Oni tak jak to jest pokazane w kronikach filmowych, te czołgi idą przez pola, tak oni przechodzili. Wpadali, pamiętam, konno. Pamiętam, konno wpadli, taka czeladnia izba, wjechał na koniu do tego. Była taka beczka do kręcenia, do robienia masła. I tam była śmietana. To on zaczerpnął tę śmietanę z konia i pojechał dalej. Szable mieli ciekawe, kozackie, w pochwach nie metalowych, tylko pochwy były skórzane. To były rzeczywiście takie, jak w XVIII wieku, ta kawaleria. Wszyscy piszą, że wiszą frędzle od płaszczy. Nie ma się co dziwić, tak (? 3;00:27:27) ubrać. To było wszystko… I przez te pola idą traktory, ciągną armaty i tak dalej. To szło… Przecież to wiejska droga, czyli ta masa wojska, która szła, że nawet taką drogą wiejską szły zmotoryzowane jednostki. I znowu ten szum na tych szosach. Dlatego też oczywiście po tym była klęska w rolnictwie, bo traktory wszystkie z Ukrainy poszły z armią.
    </section>
    <section>
        <time>5862</time>Wielkie traktory ciągnęły armaty, te rolnicze traktory. Rewizja za rewizją. Wtedy jak się ludność zachowywała? Oczywiście myśmy rzeczy tam… Myśmy. Matka moja. Rzeczy, wszystko… Te albumy były na przechowaniu u chłopów. Dawało się wszystko na przechowanie, bo wszystko byłoby zrabowane. Po każdej rewizji… Po pierwszej rewizji od razu nie było siedmiuset złotych, które gdzieś tam leżały. I jakieś tam przedmioty. I tutaj ta różnica: ci Niemcy, którzy płacą gotówką, jest rewizja i nic nieruszone, i przychodzą oni, wszystko od razu. I tak myśmy do końca września… Jeszcze chyba w październiku (już nie pamiętam dobrze, którego to było) okazało się, że przychodzi jednostka wojskowa. Oczywiście było tam ros. (3;00:29:18) ustawiali i tak dalej. Że jednostka wojskowa będzie kwaterować, nas wyrzucają. Wobec tego nas wyrzucili do domku przy młynie. Co to był ten domek przy młynie? Skąd on się wziął? Mianowicie moja matka… Ponieważ mój ojciec zostawił sądownie zapisany na mnie pewien kapitał, dwadzieścia czy ileś tysięcy złotych z wydawnictw. Wobec tego moja matka się zapytała, co ja chcę. Czy chcę mieć możliwość wyjazdów, studia za granicą, czy żeby wybudować młyn. Otóż moja matka, jak cała rodzina Małachowskich, była pasjonatką tej ludności i tej wsi. To znaczy tam się mówiło: Nasi ludzie. To znaczy „nasi” – jak gdyby rodzina. Chłopi mówili: <span style="font-style: italic;">Szczepłotki ludy.</span> Myśmy byli też dla nich, stąd też ich stosunek. Jak ja tam przyjechałem, to mnie wszędzie w chałupach… Ale to się łączy, ja tam byłem podczas okupacji w tym młynie. Tak że ja tam jestem… Do dziś tam jeszcze ktoś może żyje z tych, co mnie zna. Co to ja mówiłem? <span style="font-weight: bold;">Do tego młyna…</span> Tak. <span style="font-weight: bold;">…przeprowadziliście się, tak?</span> Tak. Matka zapytała, czy ja… Chciała wybudować młyn, żeby podnieść rangę wsi i dobrobyt tych ludzi, bo taki zakład to jest od razu z całego rejonu przyjeżdżają, mięli zboże.
    </section>
    <section>
        <time>6067</time>Wobec tego ta ludność miejscowa bardziej zamożna się staje, bo nocują u nich i tak dalej. Wobec tego matka wybudowała młyn, który został wybudowany na moje nazwisko. To znaczy młyn turbinowo-walcowy Mieczysława Ptaśnika. Czyli ja, mając dwanaście wtedy czy jedenaście lat, bo został otwarty w 1937 czy 1938 roku, byłem właścicielem młyna i byłem najmłodszym właścicielem zakładu przemysłowego w Polsce. A na skutek układów rodzinnych, że te pieniądze musiały być… Bo sąd by nie pozwolił inaczej ruszyć tego, tylko musiało być na moje nazwisko. Ja mam zdjęcie gdzieś, że przez szkło powiększające przeczytałem… Tam plakaty są. Plakaty teraz charakterystyczne do stosunku, do położenia ludności ukraińskiej. Przed wojną były dwa plakaty – jeden w języku polskim, jeden w ukraińskim. Młyn turbinowo-walcowy Mieczysława Ptaśnika. I po ukraińsku to samo, też taki plakat. Mam zdjęcie. Dla mnie, jak popatrzyłem przez ten, to było też niespodzianką. Bo nigdy tak nie obserwowałem, tylko potem gdzieś raz. Przepraszam bardzo, proszę. Mam zdjęcie z poświęcenia tego młyna. W ogóle cała seria jest. Przy młynie został wybudowany dom dla młynarza. Byłbym bardzo zadowolony, gdybym miał taki dom dzisiaj. Były tam pokój z kuchnią i jeden pokój oddzielnie jeszcze, piwniczka i strych. I nas wyrzucili do tego jednego pokoju z kuchenką. Matkę, moją ciotkę, mnie, moją siostrę cioteczną z jej synkiem małym. I jeszcze była nasza, trzydzieści lat była Ukrainka, czyli ona mówiła zawsze, że Rusynka, Rusinka Hanna Chmelek. Trzydzieści lat u nas była kucharką. I ona zdecydowała się, że nas nie opuści i będzie z nami.
    </section>
    <section>
        <time>6230</time>I myśmy wszyscy zamieszkali w tym domku przy młynie, a na teren folwarku, w dworze, przyszła jednostka artylerii sowieckiej. Mówili, że ma pięćset koni przyjść, ale tyle nie było na pewno. Bateria stała, bo robili ćwiczenia. To widziałem te ćwiczenia. Pamiętam, do dzisiaj umiem wydawać komendę: <span style="font-style: italic;">Batieria stanawis. Batieria agoń.</span> ros, (3;00:34:40)<span style="font-style: italic;"> szagom marsz.</span> Ćwiczenia robili na polach. Wtedy oczywiście lekkomyślność szalona. Z mojej strony sabotaż. Moja wściekłość oczywiście. Był listopad. Pamiętam, jak gdyby przymrozek, błoto. Otóż dwór był wyposażony… Były wodociągi. To ja powiem o tym oddzielnie może. Wodociągi. Nie było… Elektryczność, dopiero młyn miał dać elektryczność. Przedtem nafta była. Ale były wodociągi, była łazienka. Komfort. W odróżnieniu od innych tych, gdzie była studnia i nie było wodociągów. Bo to była duża inwestycja wodociąg. Wodociąg wyglądał tak, że była tam studnia z czasów klasztoru chyba, monastyru. Mówiono, że ta woda jest wodą zdrowia, życia. Była studnia, która była cembrowana, jak pół tego pokoju. Stąd była świetna woda. Świetna była. Przy tej studni został wybudowany kierat. Był stary muł, trzydzieści lat miał. Muł to jest mieszaniec osła z koniem. I ten muł, jego zadaniem było… Codziennie go prowadzili, raz czy dwa razy dziennie, do kieratu na dół do studni. I on tam chodził sobie i ten kierat wodę wtłaczał do zbiornika. Był wielki zbiornik, wielkości tego pokoju, na wodę był na strychu nad dworem. To było urządzenie wodociągowe. I ta woda była doprowadzona też do stajni i do obory. Więc to była wielka inwestycja i wielka nowoczesność, jak na ten czas.
    </section>
    <section>
        <time>6409</time>W ogóle sprzęt… Na przykład tam była… Pamiętam też, całkiem byłem mały, był motor. Bo jak jest maszyna do młócenia zboża, tam też był kierat do uruchomienia tej maszyny. Natomiast ten motor został sprowadzony. Niemiecki był. To byłby dzisiaj zabytek do muzeum techniki wspaniały. Na pewno wyprodukowany w latach dwudziestych. Wielkości furgonetki, na żelaznych wielkich czterech kołach, tylko jeden gumienny. Iwan Harasym umiał się posługiwać tym. Bo on się ciągle psuł. Tak że to była inwestycja bardzo nieudana. Tu mówię o tym wyposażeniu takim tego. Czyli ten młyn był jakąś inwestycją dalszą. Oczywiście nas tylko tam… I z domu przy młynie 13 kwietnia moja matka została… Najpierw została 9 kwietnia aresztowana ciotka Jadwiga Popielowa. Przyszli enkawudziści. A potem 13 została wywieziona moja matka. Ja byłem na liście też i moja siostra cioteczna. Tylko matka mnie… Ponieważ Ukrainiec zresztą przyszedł, który zawdzięczał trochę mojej matce… Też to był nacjonalista, który studiował chemię w Pradze. Albo nacjonalista, albo komunista. On przyszedł i powiedział, żeby matka moja uciekała. A ponieważ aresztowali siostrę już, wobec tego matka nie chciała uciekać, żeby nie obciążyć siostry, która siedzi w więzieniu dwa czy trzy dni. Właściwie była jeszcze w Niemirowie. Nie wiadomo było… Być może to było aresztowanie, myślało się, chwilowe. Została wywieziona do Kazachstanu, gdzie zmarła. A ciotka przepadła, w ogóle nie wiadomo gdzie. Tak że tak się skończył… Natomiast Miron Jarosewycz, który ostrzegał moją matkę, powiedział: <span style="font-style: italic;">Jak pani nie chce, to przynajmniej niech pani Mieczka</span> – czyli mnie – <span style="font-style: italic;">da</span>, na przechowanie do nich.
    </section>
    <section>
        <time>6595</time>To była rodzina ukraińskiego grekokatolickiego księdza, który zresztą już nie żył. I mnie nocą na dzień czy na dwa przed… Oczywiście matka się nie spodziewała wywiezienia. Raczej aresztowania. Wywieźli mnie do wsi Wierzbiany, osiem kilometrów, przez lasy. To zresztą taka droga była: dyszel się złamał, to, tego. I tam byłem przez tydzień czy dziesięć dni u tej rodziny ruskiego księdza. A potem dopiero wyjechałem do Lwowa z moją cioteczną siostrą, która potem przeszła przez zieloną granicę z dzieckiem do Generalnej Guberni. A ja wylądowałem u państwa Baumów na ulicy Kurkowej 3. I tak (? 3;00:41:11). Tu oczywiście jest cały szereg rozmaitych ciekawych spraw obyczajowych, o których ja nie mówię, a które trzeba przypomnieć sobie przed tym. Tutaj na przykład jest lepsze zdjęcie, bo zrobiona fotokopia. Z Syberii. Siedemnasty rok. <span style="font-weight: bold;"> Uhm.</span> Jeńcy, Austriacy. <span style="font-weight: bold;">A trafia Pan do Lwowa i co się dalej dzieje?</span> I we Lwowie najpierw baliśmy się, że… Państwo Baumowie się bali, że będą mnie szukać. Ale, wiadomo, u Sowietów było tak: moja matka czy gdyby wyjechała, to potem oni jej nie szukali już. Nie ma na liście, koniec. Mnie wyczytywali podobno aż do Kazachstanu w transporcie. Czy jest, sprawdzali. Nie ma. To nie ma. Ale oni już nie szukali mnie. To myślę… Jak się znalazłem u nich, to najpierw on zameldował mnie jako swego kuzyna z nazwiskiem Baum. Najlepsze było, takie były dziewczyny tam. W jednej się kochałem nawet potem. Było jakieś szczepienie obowiązkowe. Ja podaję nazwisko, że Baum. A one mnie pamiętały z czasów, jak przed wojną mieszkałem u Baumów. I wiedziały doskonale, że nie jestem żadnym kuzynem Bauma. Ale to się skończyło po kilku miesiącach. Wróciłem do swego nazwiska. Ale to był już (kwiecień, wywiezieni) maj, lato. Natomiast lato, to się zaczyna Lwów w okresie okupacji sowieckiej.
    </section>
    <section>
        <time>6782</time>Pamiętam obchody 1 maja, ta czerwień. Wszystko to niezwykle nowe, niespodziewane. Megafony wznoszące okrzyki: Niech żyje…, imitujące entuzjazm tłumów. Towar, który się pojawia. Pochód pierwszomajowy. To wszystko zupełnie jakieś ten. Pamiętam… Też ja wyjechałem, to właściwie nic nie miałem ze sobą. Jakieś wreszcie buty kupili. Nawet bardzo dobra podeszwa była, ale z wierzchu to było płótno. Takie półbuty. U Baumów to lato, a potem do szkoły. I to już jest zupełnie inny rozdział. Szkoła sowiecka. Rok 1940 na 1941. Z tym że ja miałem szczęście. Chodziłem… To nazywała się wtedy dwudziesta średnia szkoła z polskim językiem nauczania. Było to gimnazjum benedyktynek przed wojną. Benedyktynki łacińskie. Bo były też benedyktynki ormiańskie chyba. One prowadziły gimnazjum przed wojną żeńskie. Była to szkoła koedukacyjna już, ta dwudziesta. Nas było dziesięciu chłopców. Klasa miała trzydzieści czy czterdzieści tego, więc większość dziewczyn. Szkoła sowiecka to już w ogóle zupełnie co innego było. To była zresztą bardzo dobra szkoła. Personel był polski przedwojenny.
    </section>
    <section>
        <time>6912</time>Była tylko komunistka Zawped, czyli zastępca pedagogiczny dyrektora. Dyrektorem była Polka, nauczycielka przedwojenna. Opiekunką klasy była pani Hospodarewska, łacinniczka z wykształcenia. Ale ona po kursie zaczęła uczyć rosyjskiego. Ja ją bardzo lubiłem. Uczyłem się rosyjskiego specjalnie dla niej dobrze. Klasa była bardzo przyjemna, muszę powiedzieć. Ten cały pobyt to już jest inny, długi rozdział. Trzeba oddzielnie to wszystko opowiedzieć. Chciałbym wrócić jeszcze do poprzednich, dawniejszych spraw. Mianowicie chodzi mi o tych mieszkańców dworu w Szczepłotach i o pewne obyczajowe sprawy związane z życiem codziennym dworu. A więc rodzina. Moja matka… I losy tych ludzi. Chciałbym wybiec trochę w przyszłość. Matka moja Zofia z Małachowskich, która urodziła się w roku 1890, właściwie od wczesnej młodości zajmowała się gospodarstwem domowy. Co znaczy domowym? W sensie prowadziła majątek, ponieważ ojciec jej Kajetan Mieczysław Małachowski był człowiekiem trochę schorowanym, niepełnosprawnym, więc właściwie na niej spoczął cały obowiązek kierowania domem, bardzo już od młodych lat. Jej losy były takie, że zarządzała majątkiem do 1914, po wojnie. Kiedy majątek był częściowo zniszczony po pierwszej wojnie światowej, wróciła i znowu odbudowała majątek, a więc to była ciężka praca. Bo siostra jej była za mężem poza domem. Wyszła za mąż w 1925 i potem, po śmierci mego ojca w 1930, znowu wróciła do Szczepłot i zaczęła rozwijać bardzo intensywnie gospodarstwo rolne.
    </section>
    <section>
        <time>7106</time>I przystąpiła też do budowy młyna, o czym mówiłem poprzednio. W 1939 roku jej przywiązanie do tego majątku, do tej wsi, do tych ludzi miejscowych spowodowało, że nie chciała wyjechać, nie chciała uciec przed Sowietami, co skończyło się dla niej tragicznie, bo została wywieziona i zmarła w 1941 roku w Kazachstanie w obłasti aktiubińskiej. Pracowała bardzo ciężko w sowchozie. Tylko rok tam przeżyła. Spodziewając się, że będzie raczej aresztowana, wyjechała z neseserkiem tylko, bez rzeczy jakichś. Z neseserkiem, w płaszczu. To był już kwiecień, 13 kwietnia. Potem tylko była zdana na naszą pomoc. To znaczy przesyłanie przez państwa Baumów głównie pieniędzy i paczek żywnościowych. Siostra jej starsza Jadwiga, która też w Szczepłotach potem mieszkała z mężem, wyszła za mąż po 1900 roku za Bronisława Popiela, jak to się mówiło, profesora gimnazjalnego, który uczył w szeregu miejscowości kresowych, mianowicie w Tarnopolu, w Żółkwi, w Przemyślu, Jaworowie i jeszcze (? 4;00:04:25) miejscowościach. Był to nauczyciel gimnazjalny, polonista, bardzo zdolny, który na skutek pewnych chorób nie rozwinął się tak, jak mógłby człowiek. Który w tych środowiskach bardzo dużo kresowych robił, czego są pewne ślady, jak na przykład w Przemyślu, gdzie był współzałożycielem towarzystwa naukowego przemyskiego. To jest bardzo ważne dla tego majątku, ponieważ po 1920 roku on przeszedł na emeryturę i wraz ze swoją żoną, siostrą mojej matki Jadwigą osiedli też w Szczepłotach.
    </section>
    <section>
        <time>7279</time>On zajmował się bardzo intensywnie ogrodnictwem, pszczelarstwem i sadownictwem. Wprowadzał nowe gatunki owoców. Muszę powiedzieć, że był to z jego strony bardzo duży wysiłek. Natomiast chciałem powiedzieć, że on starał się znaleźć pewne ślady przeszłości w Szczepłotach. I z takim, pamiętam… Nie było oczywiście jakichś przyrządów do wykrywania metali czy jakichś innych przedmiotów. I z długim drutem specjalnym stalowym chodził po tym terenie najbliższej zabudowy i po piwnicach i starał się coś znaleźć. Przypuszczam, że on właśnie odszukał w ten sposób płyty nagrobne jeszcze z XVII wieku, tego (jak przypuszczam) ihumena, który był przeorem, powiedzmy sobie, klasztoru bazylianów, monastyru. Zmarł w 1938 roku. Natomiast jego żona Jadwiga, siostra mojej matki, razem przeszła cały okres wstępny przyjścia Sowietów w Szczepłotach i 9 kwietnia została aresztowana. Najpierw przebywała w Jaworowie, potem w Brygidkach we Lwowie i stamtąd została wywieziona etapami do dalszych więzień. Ostatnia wiadomość od niej była z tiurmy Artemowsk. Przypuszczam, że to jest Artemowsk na Ukrainie wschodniej już. Bardzo ciekawa wiadomość, ponieważ był to gryps, na którym było parę słów, a koperta była zaadresowana po rosyjsku innych charakterem pisma. Prawdopodobnie została wysłana przez kogoś, kto wyszedł z więzienia czy kto zobowiązał się do wysłania, a więc jakiś taki przejaw pomocy udzielanej więźniarce. Ta ostatnia wiadomość to jest właściwie też jak gdyby data jej śmierci. Od tego czasu przepadła i nie było od niej żadnej wiadomości. Prawdopodobnie zmarła w jakichś łagrach.
    </section>
    <section>
        <time>7459</time>Miała wyrok już w Brygidkach. Szczęściem było to, że nie była we Lwowie podczas wejścia Niemców w 1941 roku, kiedy to Sowieci, wycofując się, wymordowali w okrutny sposób wszystkich więźniów. Najmłodszy brat Zofii Stanisław, jak wspominałem, który był jak gdyby przeznaczony przez ojca na dziedzica majątku, poszedł na wojnę w 1914 roku, dostał się do niewoli rosyjskiej. Następnie, pomimo możliwości wracania… Miał już paszport i mógł wracać w 1919 roku przez Władywostok. Ale on nie chciał. Ci wszyscy więźniowie, jeńcy wojenni wstąpili do 5. Dywizji Syberyjskiej, żeby z bronią wrócić do Polski. Było to szaleństwo. Szli wzdłuż torów kolejowych. Jak wiadomo, Czesi zabrali im pociągi. I zginął pod stacją Tajga. Natomiast najstarsza siostra Helena, która wyszła za mąż w 1902 roku za właściciela ziemskiego spod Gorlic. Nazwiska nie mogę sobie przypomnieć. I tam zmarła, mając dwadzieścia dwa lata, wcześnie jeszcze, gdzieś przed 1907 rokiem. Tak wyglądali ci najbliżsi. Córka Popielów Maria, jak wspominałem, wyszła za mąż za Mariana Bladye, który zginął w Katyniu. Ona przeżyła. Wyszła drugi raz za mąż. Zmarła po wojnie pod koniec lat osiemdziesiątych, właściwie z początkiem dziewięćdziesiątych. Takie były losy tych ludzi. Natomiast chciałem jeszcze wspomnieć, że często przebywali w Szczepłotach nasi kuzyni ze Lwowa Kamieńscy. Była to ciekawa rodzina, ponieważ to jest rodzina, która związana była bardzo blisko ze Lwowem. Mieli tam kamienicę przy ulicy Chopina 5. Stamtąd jest do dziś Edmunda Kamieńskiego grobowiec na Cmentarzu Łyczakowskim. Natomiast trzej Kamieńscy są pochowani na Cmentarzu Obrońców Lwowa w jednym grobie.
    </section>
    <section>
        <time>7686</time>To jest bardzo ciekawa rzecz, że trzej bracia zginęli w roku 1919 i tam są pochowani. Tak że ten grób ich został zrekonstruowany. Brat Bronisława Popiela, Jan Popiel, był przed wojną w latach dwudziestych jeszcze starostą w Chojnicach na Pomorzu. Był on endekiem. Był najmłodszym starostą w Polsce powojennej, po pierwszej wojnie światowej. Był bardzo zdolny. Stąd jego kariera, pomimo tego, że był w opozycji do Piłsudskiego. Co zresztą skończyło się jego dymisją, ponieważ Sławoj-Składkowski przyjechał na kontrolę. Nie mógł trafić do Chojnic, gdzieś w lasach chojnickich kierowca zbłądził. Przyjechał bardzo zdenerwowany i wobec tego w rewanżu wyszukał jakąś kupę śmieci gdzieś i natychmiast starostę odwołał. Takie to były czasy, też czasem trudne. W Szczepłotach życie dworu ożywiało się w okresie letnim, kiedy przyjeżdżali goście. Bądź to rodzina, bądź dalsi znajomi. Mieszkali oni bądź w samym dworze, bądź w dworku dziewiętnastowiecznym starym drewnianym. Ze znajomych chciałbym przywołać w pamięci rodzinę Kałuskich z Warszawy. Stefania Kałuska, dyrektorka gimnazjum w Warszawie, która w okresie pierwszej wojny światowej razem ze swoją córką i bodajże synem, razem z Małachowskimi była na ucieczce w Austrii podczas ofensywy Brusiłowa w Linzu. Cała rodzina związana była jakoś ze Szczepłotami. Wybiegnę trochę z takim wspomnieniem w przyszłość. Mianowicie córka, która jako mała dziewczynka była na zesłaniu, Nina Kałuska.
    </section>
    <section>
        <time>7875</time>Nie zesłaniu, tylko na tej ucieczce. Miała osiemnaście lat bodajże, jak przyjechała pierwszy raz do Szczepłot. Ja jako siedmioletni chłopak ją poznałem. Byłem jakoś zafascynowany jej wyglądem i oświadczyłem wszystkim, że kocham się w Ninie Kałuskiej, co wywołało oczywiście powszechną wesołość. Ale dlaczego to wspominam? Dlatego że wiele lat po wojnie, kiedy nie miałem przez lat kilkadziesiąt bodajże z nią kontaktu żadnego, w ogóle nie wiedziałem, co z tą rodziną się stało, dostałem od niej list z Łańcuta, gdzie mieszkała z mężem. Wspomniała, przypomniała pierwsze nasze spotkanie w Szczepłotach i przysłała mi kilkanaście bardzo cennych dla mnie zdjęć. Tam w Łańcucie po latach zmarła. Ale, będąc raz w Łańcucie na jakimś koncercie (tam się koncerty odbywały) po wojnie w latach sześćdziesiątych, siedząc na tym koncercie, usłyszałem, że ktoś za mną coś mówi. Poznałem, że jest to znajomy głos. Obróciłem się i rzeczywiście była to Nina Kałuska, tylko pięćdziesiąt lat później. To jest takie wspomnienie, taki obrazek nieznaczący. Natomiast jaki, powiedzmy sobie, z takich… Przyjeżdżała tam… Też przyjechała pewnego razu siostra zarządcy Edwarda Bizanca. To był Niemiec z pochodzenia, z rodziny lwowskiej. Wykształcenie miał średnie rolne. Moja matka go zatrudniła, kiedy miała już pięćdziesiąt lat, a więc zbliżała się do wieku wczesnej emerytury, jak byśmy to dzisiaj określili. I już odczuwała potrzebę jakiejś pomocy w zarządzaniu tym majątkiem. Otóż siostra Bizanca uczyła mnie w lecie języka niemieckiego. Do dziś pamiętam wierszyki niemieckie, których kazała mi się uczyć.
    </section>
    <section>
        <time>8055</time>Zresztą mieli oni akcent wiedeński, na co zwracała zawsze uwagę, że nie jest to niemczyzna pruska, tylko jest to niemczyzna austriacka. Bizanc bardzo zżył się z tym majątkiem i z naszą rodziną. Był podoficerem, został wzięty do niewoli. Z Królewca napisał w 1939 roku bardzo serdeczny list. Prawdopodobnie Niemcy wzięli go do niewoli i jako pochodzącego z rodziny niemieckiej być może później wcielili do armii niemieckiej już i być może gdzieś tam zginął. W każdym razie poza tym listem już nie miałem o nim wiadomości. Służba. Co tu dużo mówić. Były trochę stosunki patriarchalno-feudalne. Były rodziny, które pozostawały w kontakcie umowy o pracę, powiedzmy to dzisiejszym językiem, przez lata i pokoleniami. Była taka rodzina na przykład Tymczynów. Tymczyna był stangretem. Jego brat starszy był też stangretem ileś lat wcześniej. Natomiast był też bardzo potrzebny, przydatny w zarządzaniu majątkiem Iwan Harasym, który był polnym. Nadzorował sprzęt, park maszynowy, urządzenia wszystkie rolne. Natomiast Petro Tymczyna awansował potem ze stangreta na polnego i z kolei do jego obowiązków należało pilnowanie spraw związanych z zatrudnianiem siły roboczej do uprawy roli. Wieś, co tu dużo mówić, była biedna. Ludzie byli biedni jak w ogóle wszyscy wtedy na Kresach. Pamiętam… Dzisiaj rzeczy takie wydają się bardzo anachroniczne. Oczywiście zawsze spotykało się w niedzielę, zwłaszcza kobiety, zresztą chłopów też, którzy nieśli buty na plecach, a szli do kościoła na bosaka, a buty dopiero wkładali przed samym kościołem.
    </section>
    <section>
        <time>8247</time>Dzielenie zapałek na czworo, to przysłowiowe dzielenie zapałek było rzeczywiście faktem. Dziesięć groszy to był duży pieniądz jużdla takiego… Zwłaszcza dla chłopców wiejskich. Dla dorosłych też, dla chłopów. Zarobek dzienny wynosił pięćdziesiąt do osiemdziesięciu groszy. Powszechna była tak zwana praca… Po ukraińsku to się nazywało ukr. (4;00:22:13), czyli „ na odpracowanie”. Mianowicie brak pieniędzy powodował, że dwór był też jak gdyby kasą zapomogową, pożyczkową. Otóż zgłaszali się bardzo często do mojej matki chłopi, zwłaszcza kobiety, które prosiły o pożyczkę kilku czy kilkunastu złotych. W zamian podpisywały, że odpracują. Później były przywoływane przez Piotra Tymczynę do odpracowania na polu tego długu. Niewątpliwie parobcy, którzy pracowali przy koniach, kobiety, dziewczyny, które pracowały przy oborze, przy krowach, była to w stosunku do reszty ludności w pewnym sensie grupa uprzywilejowana, ponieważ mieli jakieś pieniądze, gotówkę zarabiali. Chłop przed wojną rzadko zarabiał, otrzymywał pieniądze. Przecież zwróćmy uwagę, że za jajko dostawał on grosz lub dwa grosze przeważnie od Żyda karczmarza czy sklepikarza. O nich też powiem za chwilę. Co powodowało pewne antagonizmy w stosunku do ludności żydowskiej. Ponieważ wiedzieli oni, że sprzedają za bezcen wytwory swojej pracy, rolne płody.
    </section>
    <section>
        <time>8419</time>Zresztą to były niewielkie ilości tego. Natomiast widzieli, odczuwali wyzysk. Wspomniałem o Żydach. Otóż w Szczepłotach była karczma, w której… No cóż, to już jest rzeczywiście świadectwo niepowrotnej przeszłości, definitywnie zakończonej. Karczma, w której rezydował Srul Forst. Był to oczywiście chasydzki Żyd, który, pamiętam, chodził z brodą. Natomiast miał żonę imieniem Hettia, która była niezwykle piękną kobietą. Ja oczywiście znałem już ją, kiedy była starszą osobą. Natomiast fama głosiła, że do karczmy zachodzili, panowie nawet z Warszawy przyjeżdżali, ażeby zobaczyć urodę Hetti. Srul miał dwój synów. Jeden był Genek, a drugi jakoś inaczej się nazywał. W każdym razie charakterystyczne, bo kiedy znowu losy mnie skierowały po 1941 roku do Szczepłot, ze Lwowa kiedy wróciłem, ci dwaj młodzi wtedy, oczywiście dużo starsi ode mnie Żydzi, Forstowie, stanowili moich bardzo częstych rozmówców na tematy polityczne. W tym okresie, zwróćmy uwagę, że ludność ukraińska była zafascynowana Niemcami, a więc byli po stronie niemieckiej. Natomiast Żydzi w Szczepłotach, które były wsią wyłącznie ukraińską, byli jedynymi niemalże ludźmi, z którymi można było swobodnie porozmawiać na tematy polityczne. Jeden z Forstów, starszy, był orientacji, powiedzielibyśmy dzisiaj, proangielskiej. Natomiast młodszy był proradzieckiej, prosowieckiej. Ten młodszy zresztą w 1939 roku był jakimś urzędnikiem sowieckim w Niemirowie.
    </section>
    <section>
        <time>8599</time>Był jeszcze jeden sklep żydowski tam. Ten Żyd nazywał się Ira. Czy było to jakieś nazwisko jego, nie wiem. W każdym razie wszyscy go nazywali Ira. On prowadził już nie karczmę, nie wyszynk, ale zajmował się handlem w tym sklepie. W 1942 roku nastąpiła na tym terenie rozpoczęła się zagłada ludności żydowskiej. Zostały utworzone getta w miastach sąsiednich, w Jaworowie, w Rawie Ruskiej. I ludność żydowska ze wsi była pod eskortą policji ukraińskiej i czasem żandarmerii niemieckiej przewożona do gett. Taki był los Forstów i Iry także. Ira miał bardzo też urodziwą kilkunastoletnią córkę. Muszę powiedzieć, że miała w sobie coś takiego smutnego, sentymentalnego, tak że czasem sobie myślę, jaki też był los córki Iry, która miała czarne oczy, marzące spojrzenie. Z wywózką Żydów łączy się moje wspomnienie. Tu wybiegam oczywiście w przyszłość. Kiedy byłem w Szczepłotach w 1942 i 1943 roku, pojechałem rowerem, wypożyczonym zresztą, nie moim, do Rawy Ruskiej (to było trzydzieści kilometrów) w sprawach związanych z moją pracą w młynie. O tym będę mówił potem. Wracałem przez lasy niemirowskie na rowerze. I naglę widzę: jedzie kolumna wozów. Patrzę. Kogo tam widzę? Widzę tam (4;00:30:00) nawet znajomych Żydów, Forstów i Irę. Oczywiście tam byli jeszcze z innych wsi, eskortowani przez ukraińską policję. Zatrzymałem się na rowerze i coś jak gdyby chciałem powiedzieć.
    </section>
    <section>
        <time>8781</time>Podszedł do mnie ukraiński policjant. Znany był jako… Nazywali go Złotozuby, czyli ze złotymi zębami, czyli miał tutaj takie złote korony. I Złotozuby podszedł do mnie, zapytał, skąd ten rower, co, bardzo ostro. I uderzył mnie w twarz. Wtedy przeżyłem bardzo to uderzenie przez tego policjanta ukraińskiego, który wiedział prawdopodobnie, kim jestem. Oczywiście skończyło się to dobrze dla mnie, bo mogło być gorzej. Mógł wtedy mnie albo aresztować, albo zastrzelić, bo coż to było zupełnie dozwolone, nikt by nie sprawdzał co i jak. To jest na temat Żydów szczepłockich. Sam majątek był nieduży. Było trzysta czterdzieści hektarów. To były lasy, łąki, pola. Majątek był świetnie zagospodarowany. Jak mówiłem, moja matka i ciotka miały emerytury po mężach. Te emerytury, jak książeczki oszczędnościowe, które ocalały już bez wkładów, świadczą, były lokowane całe w ten majątek, w to wszystko. To znaczy emerytury, które na bardzo dostatnie, dobre życie mogły wystarczyć w warunkach miejskich, były lokowane w zagospodarowanie tego majątku, a więc, praktycznie rzecz biorąc, w warunki pracy i życia tej wsi, tych ludzi. Bo zagospodarowanie majątku dawało pracę tym ludziom. Zarobek kilkunastu złotych miesięcznie był bardzo już znaczącą sumą w warunkach wiejskich dla tych chłopów. Z uroczystości rozmaitych świątecznych przypominam sobie oczywiście, jak wyglądało Boże Narodzenie. Przede wszystkim Święty Mikołaj. Zjawiał się Mikołaj w salonie.
    </section>
    <section>
        <time>8967</time>Salon zwykle w tym okresie był zamknięty, ponieważ pomimo tego, że były lasy, było drewno (to jest charakterystyczne) oszczędzano. To znaczy salon, który był na co dzień niepotrzebny, był zamknięty, Pamiętam, było tam ciemno oczywiście. Otóż na świętego Mikołaja, a więc 5 grudnia, zjawiał się w tym salonie święty Mikołaj. Wysoki, był z brodą i tak dalej. Kim był święty Mikołaj? Święty Mikołaj, w którego wierzyłem zawsze, że to jest rzeczywiście święty, był to nasz leśniczy, gajowy Mikołaj Kiczura. Bardzo przystojne wysokie chłopisko, który w przebraniu sprawował funkcję Mikołaja. Na Boże Narodzenie w salonie oczywiście też ustawiona była choinka. Przygotowanie do świąt łączyło się z robieniem ozdób. Właściwie bańki szklane, ozdoby czy jakieś gotowe były rzadkością. Oczywiście kupowano jakieś, ale robiono jeżyki, łańcuchy – to wszystko było robione z bibułki, a więc przygotowania do tego trwały przez dłuższy okres czasu. Na Boże Narodzenie służba pod wodzą Mikołaja Kiczury i gumiennych Harasyma Iwana i Tymczyny zjawiała się, parobcy wiejscy i dziewczyny, w salonie i tam śpiewali kolędy. To było oczywiście przez jakieś pół godziny. Nie tylko obchodzone były święta rzymskokatolickie, ale także grekokatolickie. A więc trzynaście dni później były święta tak zwane ruskie. Była też Wigilia zrobiona dla personelu, jak byśmy to powiedzieli, dworskiego. Charakterystyczne było obchodzenie świąt obu obrządków. Wielkanoc. Na Wielkanoc już nie było takich, powiedzmy sobie, uroczystości związanych ze służbą. Natomiast czasem przyjeżdżał ksiądz. I co charakterystyczne, że przyjeżdżał i ksiądz rzymskokatolicki. Nie zawsze rzymskokatolicki przyjeżdżał z Niemirowa, bo to było siedem kilometrów.
    </section>
    <section>
        <time>9147</time>I ksiądz grekokatolicki. Było święcenie stołu wielkanocnego. Jeszcze Nowy Rok. Charakterystyczne, że Nowy Rok łączył się… Był bardzo uroczyście obchodzony. Na Nowy Rok czasem odbywały się… Jeszcze w czasach, kiedy mój wuj żył Bronisław Popiel, on polował. Wisiały zawsze strzelby nad jego łóżkiem. Drylingi, dubeltówki, karabinek. Odbywały się polowania na Nowy Rok. Przyjeżdżali sąsiedzi z sąsiednich dworów i było to polowanie w lasach szczepłockich. Natomiast na ruski Nowy Rok… Jeszcze Nowy Rok łączył się… Sadzano mnie, pamiętam, jeszcze jako chłopca siedmio czy sześcioletniego na konia. Koń był przyprowadzany pod ganek i na tego konia wsadzano mnie. To był taki obrządek tradycyjny. Natomiast na ruski Nowy Rok, 13 stycznia, wpadała rano czereda wiejskich chłopców i dziewczyn. Mieli torby, które nosili zwykle do szkoły, płócienne, szyte z płótna na sznurku. Wpadali i wołali: <span style="font-style: italic;">Kukuryku, kukuryku.</span> I wtedy była tradycja, specjalnie się piekło tak zwane bałabuchy. Było to coś w rodzaju pączków. Oczywiście nie taki słodki, nie taki dobry. Były jak gdyby takie bułki. I to była tradycja, że dostawali bałabuchy do tych torb i jakieś pieniądze, grosze. Oczywiście na Boże Narodzenie kolędnicy też, ci chłopcy… Z tym że kolędy, to wszystko było oczywiście w języku ukraińskim, kolędy ukraińskie. Kolędnicy przychodzili. Odbywały się całe przedstawienia.
    </section>
    <section>
        <time>9335</time>Charakterystyczne, że zawsze postać Żyda była uwzględniana, w sensie oczywiście negatywnym. Tam go szturchali i tak dalej. Jeżeli chodzi o Popiela… Otóż Bronisław Popiel miał brata młodszego Alfreda Popiela. Właściwie ja go prawie nie znałem. Alfred Popiel figuruje tylko na jednej fotografii. Był on porucznikiem marynarki. Oczywiście było to w latach dwudziestych. Była to sensacja. Gdzieś pod Lwowem przyjeżdża porucznik marynarki wojennej. Było wydarzeniem wielkim, mianowicie Alfred Popiel… Była wizyta jakaś w Japonii w tym czasie okrętów wojennych, jakiegoś okrętu wojennego polskiego. Nie wiem, czy był to „Wicher”, czy „Burza”. W każdym razie przywiózł z Japonii muszle. Pamiętam, na fortepianie była wielka muszla z południowych mórz. Też jakieś gry mahjong, dajmy na to, i różne pamiątki, które poprzywoził w prezencie z tej podróży. Wspominam o nim dlatego, ponieważ jest to nie tylko charakterystyczne, ten związek z morzem. Morze wtedy w moim wychowaniu odgrywało szczególną rolę, pomimo odległości wielkiej od morza. To jest charakterystyczne dla wychowania tego okresu. Mianowicie, pamiętam, jak wózek z jakimiś gośćmi odjeżdżał, to ja na stopniu doczepiałem się, stawałem i wznosiłem okrzyki: <span style="font-style: italic;">Niech żyje kontrtorpedowiec „Wicher”. Niech żyje kontrtorpedowiec „Burza”. </span>Jednym słowem, do dziś pamiętam wszystkie nazwy: „Kujawiak”, „Mazur” i tak dalej. Były to torpedowce, które wtedy… Tak było. Kto dzisiaj wymieni z młodzieży nazwy okrętów wojennych, które są w Polsce w tej chwili.
    </section>
    <section>
        <time>9512</time>Poza tradycyjnymi. Prawdopodobnie jest „Burza”, może jest „Wicher”, nawet nie wiem. Ale tak to było rozpowszechnione i tak w świadomość wchodziło młodzieży, że gdzieś wznoszono okrzyki… Oczywiście ten chłopak wznosił okrzyki: <span style="font-style: italic;">Niech żyje kontrtorpedowiec „Wicher”. </span>Zresztą były też nazwiska czy Piłsudskiego, czy marszałka Edwarda Śmigłego. To też sobie przypominam. Jeszcze o inwentarzu coś. Wspominałem, że służba było związana ze stajnią. Jak się mówiło, stajnia końska i stajnia krowska. Nie mówiono o oborze, tylko mówiono stajnia krowska. Koni było od dwunastu do szesnastu. Krów było trzydzieści. Każda krowa miała swoją nazwę na tablicy. Były rozmaite imiona. Był buhaj, który wzbudzał duże zainteresowanie. Był to taki buhaj rzeczywiście rozpłodowy, ponieważ przyprowadzono krowy z okolicy do niego i on wzbudzał duże zainteresowanie, zwłaszcza młodych panienek, które przyjeżdżały na wakacje ze Szczepłot, bo całe historie z krowami. Do dziś moja kuzynka, która mieszka w Warszawie, a która zawsze, Jaśka Popielówna, przyjeżdżała na wakacje, pamięta, że buhaj nazywał się Ursus. Natomiast muł, o którym wspominałem, którego zadaniem było chodzenie w kieracie, który pompował wodę, nazywał się Waldemaras. Takie były nazwane. Natomiast podobno każda krowa (nie pamiętam oczywiście tych nazw) miała swoją nazwę, podobnie jak zresztą i konie. Z tym że były konie, które służyły do robót polnych, i konie tak zwane cugowe, czyli do wózków. Wozownia. Tutaj oczywiście pomiędzy majątkami niewielkimi jak Szczepłoty, a pomiędzy wielkimi dobrami arystokracji przyszło mi na myśl, że w nazwach różnica czasem się uwidaczniała.
    </section>
    <section>
        <time>9708</time>Na przykład w Łańcucie słynna jest powozownia. Są tam powozy. Natomiast w Szczepłotach była nie powozownia, ale wozownia. Ale w tej wozowni były dwa wózki. Był wózek jeden codzienny. Drugi był bardziej odświętny. I wreszcie trzeci to był powóz. A jeszcze była w wozowni zamknięta, nigdy nieużywana, już zdezelowana, ale nie wiem, z jakich to czasów była, gdzieś z początku XIX wieku na pewno, kareta. Ale ona nigdy nie była ani używana, ani w ogóle. Zwracam uwagę na to: wozownia i powozownia, powozy, a tutaj wozy. Z polowaniami łączyła się linijka, czyli specjalny wózek, na którym siadało się w okrakach, jeden za drugim. I nim można było jechać. Jak gdyby był taki wóz terenowy, jakbyśmy to dziś określili. Którym się jeździło na polowania. I teraz sąsiedzi. Może jeszcze geograficznie. Mianowicie tak. Jaworów, powiat jaworowski, co prawda szesnaście kilometrów. Siedem kilometrów do miasteczka Jaworów, trzy tysiące mieszkańców, jak wspominałem. Ludność żydowska, trochę Ukraińców. Bardzo mało Polaków, ale parafia rzymskokatolicka z księdzem Adamem Petniakiem, kanonikiem na czele. Rawa Ruska trzydzieści kilometrów. Rawa Ruska, która występuje w wielu opracowaniach w związku z działaniami wojennymi podczas pierwszej wojny światowej w czasach, kiedy Rosjanie podchodzili pod Lwów, doszli do Lwowa, jak i w okresie drugiej wojny światowej.
    </section>
    <section>
        <time>9876</time>W Rawie Ruskiej podczas drugiej wojny światowej był też duży obóz (przez pewien czas) jeńców francuskich. Tam też było, jak wspomniałem przedtem, duże getto. I w tej właśnie Rawie Ruskiej podczas wojny, podczas okupacji akuratnie byłem podczas, może trochę po likwidacji getta. To wspomnienie niezapomniane, straszne wspomnienie. Trupy na ulicach, pamiętam to do dziś. Zresztą w Lubaczowie, który był dwadzieścia kilometrów od Szczepłot, a który dzisiaj jest po stronie polskiej, pisało się Szczepłoty, poczta Hruszów, via Lubaczów. Dlaczego akuratnie stacja kolejowa Lubaczów była wymieniana, nie wiem. W każdym razie do Lubaczowa też się jeździło przed wojną i w okresie okupacji byłem tam też raz. I już na pewno nie bezpośrednio po likwidacji getta, ale pamiętam tę dzielnicę opustoszałą zupełnie, zrujnowaną po likwidacji getta. Hruszów. I to jest bardzo ciekawe. Hruszów to jest trzy kilometry. Duża wieś. Właściwie Szczepłoty gdzieś w dawnych wiekach były, jak wskazuje dokument o monastyrze, jak gdyby przysiółkiem Hruszowa. Stąd nazwa Szczepłoty, która po polsku brzmi trochę dziwnie, natomiast jest to po ukraińsku Szcze-pło-ty, „jeszcze płoty”, czyli przysiółek, jeszcze płoty jakiejś osady. W Hruszowie przed pierwszą wojną światową stali honwedzi węgierscy, formacja austriacka. Honwedzi czy husarzy już nie wiem. Były tam w okresie międzywojennym też duże koszary po czasach austriackich, w których już nie było wojska. Przez pewien czas było wojsko też, ale potem byli junacy. To znaczy coś w rodzaju tego, że jak „Służba Polsce” w okresie po drugiej wojnie światowej. Junacy, którą to organizację utworzono ze względu na to, ażeby zapobiegać bezrobociu, a wykorzystywano w ten sposób młodzież, nie biorąc młodzieży do wojska.
    </section>
    <section>
        <time>10063</time>Junacy otrzymywali wynagrodzenie jakieś, zakwaterowanie i byli wykorzystywani do prymitywnych robót budowlanych czy ziemnych. To był Hruszów. Dlaczego wspominam o tym? Dlatego, bo jest to teren wielkiej przyszłości. Teraz w związku z Euro, czyli w związku z mistrzostwami footballowymi, zostanie uruchomione nowe przejście graniczne na linii Hruszów–Budomierz. Hruszów po stronie ukraińskiej, Budomierz po stronie polskiej. Obie miejscowości znane mi bardzo dobrze z okresu przedwojennego. W Budomierzu był młyn, który jeszcze po wojnie stał. Czy on teraz działa, nie wiem. W tej chwili ten teren bardzo się ożywi. Już, jak miałem informację, wartość ziemi poszła bardzo do góry ze względu na to, że Ukraińcy liczą na to, że będzie to teren dużych zarobków w związku z przejściem granicznym. Sąsiedzi. Te dwory. Była taka rodzina Andruszewskich w miejscowości Smolin, kilkanaście kilometrów odległym. Balkowie byli w Budomierzu. Dwór, który został zniszczony, spalony przez UPA. W Hruszowie była rodzina polsko-ukraińskich Dołżyckich. W Drohomyślu mieszkała hrabina Brezowa, niewidoma staruszka. Pisarz Breza to był jej krewny. Ciekawa historia, mianowicie po wejściu Sowietów… Oczywiście Brezowa była bezwładna. Podobno. Były dwie wersje. Wtedy, że została zabita. Natomiast później była wersja taka, że została uratowana przez dziewczynę jej, która się nią opiekowała, wiejską, która przebrała ją za chłopkę i wyprowadziła z tego dworu. To była miejscowość Drohomyśl, parę kilometrów zarówno od Szczepłot. Smolin mieszk rodzina Andruszewskich.
    </section>
    <section>
        <time>10240</time>Wszystko to są dwory już nieistniejące. I w Trościańcu pod Jaworowem ci Kostkiewiczowie. Jak wspomniałem, Kostkiewicz, który dzisiaj ma… Syn Kostkiewiczów, jeden z kilku synów, ma sto jeden lat. Przeżył dlatego, ponieważ dostał się do niewoli niemieckiej i spędził wojnę w oflagu niemieckim. Natomiast jego brat, jeden z braci, który dostał się do niewoli rosyjskiej, był w Rosji i potem wyszedł z II Korpusem, zmarł w Teheranie. Bodajże Zygmunt. Kostkiewicz ma sto jeden lat dzisiaj, a służył w 14. Pułku słynnych Ułanów Jazłowieckich we Lwowie. I co ciekawe, w 1939 roku brał udział w szarży. Chyba była to właściwie ostatnia szarża kawaleryjska, tutaj w Wólce Węglowej. Pułk 14 Ułanów Jazłowieckich przedzierał się do Warszawy oblężonej przez Niemców. Tutaj w rejonie na dolnym Mokotowie brał udział w obronie Warszawy. Miejscowość taka była już przy Hruszowie. Właściwie nieuwidaczniana nawet na dokładnych mapach. Bukryje, gdzie majątkiem leśnym przede wszystkim zarządzał, gospodarował, majątek posiadał Orski. Był to stary kawaler, który brał udział we wszystkich polowaniach. Bardzo znana rodzina w powiecie jaworowskim. Jeszcze w Przyłbicach pod Jaworowem była siedziba Szeptyckich. Szeptyccy, znana rodzina polsko-ukraińska. Generał Szeptycki był. Natomiast Andriej Szeptycki to był jego brat, który był metropolitą lwowskim.
    </section>
    <section>
        <time>10425</time>Otóż Andriej Szeptycki w Przyłbicach odprawiał swoją pierwszą mszę, czyli prymicję tak zwaną, bodajże około 1900 roku. Był bazylianinem. Matka zawiozła go do Rzymu. Papież Leon XIII bodajże przyjmował go. Był jak gdyby przeznaczony do modernizacji, jak bym to określił, unowocześnienia organizacji kościelnej i edukacji kleru grekokatolickiego, który skłaniał się wtedy ku prawosławiu, ku Moskwie trochę. Chodziło o to, ażeby kler grekokatolicki związać bliżej z Watykanem i w jakiś sposób podnieść jego poziom intelektualny. Bo ci księża ruscy, jak to się mówiło, byli na dość niskim poziomie, uwikłani w sprawy rodzinne, obarczeni czasem dużą ilością dzieci. Mieli kłopoty finansowe. A więc życie było ich dosyć, pod względem intelektualnym, ubogie. Szeptyckiemu to się udało. Ale na nieszczęście trochę dla ludności polskiej, ponieważ plebanie grekokatolickie stały się ośrodkami nacjonalizmu ukraińskiego. To była ta młodzież ukraińska. Ja sam zresztą pamiętam, mój dziadek jeszcze bardzo blisko był z księżmi grekokatolickimi. Takie trzy rodziny tam były Olszański ksiądz, Strusewycz i Gumowski. Groby tych trzech księży są w Zawadowie do dziś. Byłem na tych grobach, świeczki im zapaliłem nawet. Gumowski miał trzech synów. To było już przed samą wojną. Najstarszy syn, pamiętam, zawsze montował jakieś odbiorniki radiowe i słuchał ciągle Berlina. Potem od razu wylądował w armii niemieckiej, po 1939 roku.
    </section>
    <section>
        <time>10608</time>Czyli była to ta młodzież… Gumowski nie, ojciec, ksiądz. Natomiast młodzież już była związana z OUN, czyli z Organizacją Ukraińskich Nacjonalistów. Sławek, najmłodszy, to był właściwie takim… Jego sobie przypominam też. Sławek był… Trudno powiedzieć, jak poszły jego… W każdym razie wszyscy ci trzej synowie, jak mi stara jakaś kobieta mówiła, zginęli w czasach sowieckich. Za przynależność do UPA, przypuszczam, czy do OUN, zostali zesłani do łagrów czy też do więzień. I zmarli. W Hruszowie na przykład był ksiądz Martynowicz. Myśmy wszystkie te nazwiska (człowiek sobie nie zdawał sprawy z tego) spolszczaliśmy końcówki. Martynowicz to Marynowycz. I pamiętam, moja cioteczna siostra Marysia jeździła (ja też jeździłem) na nartach z Martynowiczem, synem księdza. To był młody człowiek, dosyć elegancki. Nie rozróżniano, że to jest Ukrainiec, wtedy mówiło się Rusin. Otóż Martynowicz, pamiętam, jak przedstawiano go raz w jakimś towarzystwie u nas w domu, że to jest pan Martynowicz, to on poprawił, powiada: <span style="font-style: italic;">Martynowycz.</span> Co świadczyło o jego nacjonalizmie, że on już nawet nie godził się ze spolszczeniem tej końcówki. Zacząłem mówić przedtem o Alfredzie Popielu. A właściwie dlaczego o nim mówiłem? Mianowicie to jest charakterystyczne. Alfred, porucznik marynarki, oczywiście był potem na emeryturze już i mieszkał w Grudziądzu i po wielu, już będąc starym kawalerem, ożenił się. Przyszedł 1939 rok. Wobec tego on postanowił zgłosić się do wojska.
    </section>
    <section>
        <time>10787</time>Ale już do marynarki nie mógł się zgłosić, nie mógł dotrzeć jako emeryt, wobec tego zaczął wędrować w kierunku Warszawy. Niemcy pod Warszawą, nie mógł się dostać, wobec tego idzie na wschód. Prawdopodobnie chciał się zgłosić do floty pińskiej. Tam była wojenna flota na Polesiu w Pińsku, rzeczna. I wzięli go do niewoli Sowieci. I cóż, w Muzeum Katyńskim jest karta Alfred Popiel. Otóż on jako emeryt szedł, żeby zgłosić się do wojska. Miał, przypuszczam, koło sześćdziesiątki na pewno wtedy. Został wzięty przez Sowietów i zginął w Katyniu. Co ciekawe, w Muzeum Katyńskim jest bardzo interesująca dokumentacja związana z jego… Tę całą historię wiem z dokumentacji, bo znaleziono przy nim listy w Katyniu. Jeszcze chyba Niemcy znaleźli podczas pierwszej ekshumacji. Żona jego była przesłuchiwana przez Niemców. Jej zeznania też są w Muzeum Katyńskim. Wspominam o tym dlatego, że to jest bardzo charakterystyczne: historia młodego oficera marynarki po wojnie, jednego z pierwszych oficerów Polskiej Marynarki Wojennej, który brał udział w rejsie do Japonii, który ginie w Katyniu jako emeryt, idąc do wojska. Świadczy to też o tragizmie tych lat. Jeszcze we wspomnieniu dotyczącym okresu lat moich szkolnych we Lwowie 1937–1939 i mieszkania na ulicy Kurkowej u państwa Baumów. Ona Jaegermannówna z domu. Mówiłem o tym, że to bardzo ciekawa, interesująca rodzina. Chciałbym przypomnieć, że ta rodzina… Majątkiem Łuka nad Dniestrem, w zakolu Dniestru, zarządzali, byli właścicielami tego majątku. Antoni i Franciszek Jaegermannowie. Typowi Ormianie z wyglądu. Antoni przetrwał wojnę.
    </section>
    <section>
        <time>10974</time>Podczas okupacji sowieckiej 1939–1941 był we Lwowie jakimś dozorcą, w trudnych bardzo warunkach materialnych. Właściwie odżywiał się zupą, przychodził do Baumów na kolacje. Natomiast Franciszek uciekł do Generalnej Guberni, był w Tarnowie. Za dużo tam opowiadał… Był przed wojną chyba prezesem chyba nie ogólnopolskiego, ale czy wojewódzkiego, czy rejonowego, czy dzielnicowego Związku Ziemian polskich. Za dużo mówił o tym (nazwisko niemieckie do tego) i po wejściu Sowietów w 1945, na wiosnę, został z miejsca wzięty i, zdaje się, od razu rozstrzelany. Natomiast trzeci brat pani Marii Jaegermannównej, Jan, był w Warszawie sędzią Najwyższego Trybunału Administracyjnego przed wojną. Przeżył wojnę i zmarł dopiero w Krakowie w pierwszych latach sześćdziesiątych. Ciekawe środowisko tam było. Z kim się przyjaźnili Baumowie? Był, jak pamiętam, tam pan Topolnicki. Topolnicki był prezesem, dyrektorem przedsiębiorstwa transportowego we Lwowie przed wojną Hartwig, znany, Hartwig. Była to posada bardzo dobra, wysoko płatna. Pani Baumowa przyjaźniła się z jego żoną Nulą Topolnicką. I tutaj ciekawe są losy. Znowu wybiegam w przyszłość. Topolnicki został aresztowany przez Sowietów w 1939 czy 1940 roku. Siedział we Lwowie na Brygidkach. I w 1941 roku, po wejściu Niemców, jak więźniowie zostali wymordowani, on jakimś cudem ocalał.
    </section>
    <section>
        <time>11156</time>Już nie pamiętam, na jaki sposób on ocalał. I pamiętam, jak przyszedł do Baumów świeżo po wyjściu z więzienia, z Brygidek. On, dyrektor Hartwiga, wpadł w jakąś manię religijną. Ciągle się żegnał. Był całkowicie załamany, może bliski obłędu. Potem odżył, wyjechał po wojnie do Szczecina, tam założył… Natomiast jego żona pani Nula została wywieziona do Kazachstanu i potem wylądowała prawdopodobnie (oczywiście nie prawdopodobnie, ale na pewno) z II Korpusem, nie wiem, w jaki sposób wyszła ze Związku Radzieckiego i znalazła się w Anglii. Pisała listy stamtąd i tam w Anglii zmarła w domu opieki dla starców. Takie losy tej rodziny Topolnickich, związane z tragedią, z okupacją sowiecką. Bardzo interesującą w środowisku tam była Halina Zalewska. Właścicielka już wtedy… Córka słynnych Zalewskich, słynna kawiarnia lwowska Zalewskiego, cukiernia Zalewskiego na ulicy Akademickiej. Bardzo elegancka, miła, młoda osoba. Byli państwo Dziędzielewiczowie. Ona, malarka, wystawiała… Po wojnie mieszkała w Rzeszowie. Brała udział w wystawach. Nawet jej obrazy były na wystawie Malarstwo Polski południowo-wschodniej. Była to wystawa w „Zachęcie” gdzieś w latach osiemdziesiątych. Mieszkała w Rzeszowie. Nie wiem, co z jej mężem się stało. Mąż w każdym razie imponował mi bardzo, ponieważ miał czternaście samochodów, co mi bardzo imponowało. Ponieważ miał garaż. Nie wiem, czy to były taksówki, ale pamiętam, że do Szczepłot raz Dziędzielewiczowie przyjechali piękną lancią. Taką lancię widziałam tutaj pod Bankiem Śląskim. Zabytkowa, wystawiona była kiedyś. Długi odkryty wóz, piękna lancia.
    </section>
    <section>
        <time>11335</time>Pamiętam, jak wzbudzało sensację, jak nagle tą lancią on przyjechał. Kiedy po wywiezieniu mojej matki dotarliśmy do Lwowa z moją siostrą cioteczną Marią i małym jej synkiem Leszkiem, nie wiedzieliśmy, gdzie się schronić. Przyjechaliśmy najpierw do państwa Czołowskich. Czołowski był historykiem, archiwistą, muzeologiem, znanym historykiem historii Lwowa. Mieszkali na ulicy Wronowskich bodajże, pod siódmym. To była ich kamienica. Pamiętam, piękne mieszkanie. Znałem przed wojną to mieszkanie, jeszcze w czasach, kiedy chodziłem tam do szkoły we Lwowie, to odwiedzałem tam. Córka jego Stanisława Czołowska była przyjaciółką mojej ciotecznej siostry Marii. Przyjechaliśmy do Czołowskich. Wolny mieli duży pokój piętro niżej. Tam myśmy się zakwaterowali. Ale właściwie już ja się wyprowadziłem prawie że zaraz do Baumów. Natomiast po kilku dniach u Baumów też pojawiła się moja siostra Maria razem z Leszkiem. Okazało się, że Czołowscy obawiali się. Dlaczego mówię o tym? Nie, żeby im jakoś wytknąć to, ale całkiem po prostu, że jednak uważano, że może być to niebezpieczne, że rodzina wywiezionych czy aresztowanych osób u nich się zatrzymuje. Natomiast Baumowie nie obawiali się. I to, muszę powiedzieć, było nadzwyczajne u tych ludzi. W każdym razie razem z Marysią zamieszkaliśmy u Baumów. Ona zaczęła pracować w jakiejś jadłodajni jako kelnerka. To było powszechne w czasach sowieckich. Tam poznała środowisko, które zajmowało się przechodzeniem przez zieloną granicę. I zdecydowała się przejść w czerwcu 1940 roku przez zieloną granicę do Generalnej Guberni, z małym swoim synkiem, który miał wtedy dwa czy trzy latka. W plecaku on siedział, jakoś przeniesiony. Pod drutami gdzieś przechodzili pod Białymstokiem.
    </section>
    <section>
        <time>11519</time>Ja miałem też przejść do Warszawy razem z nią, ale dostałem wtedy pierwszą wiadomość od mojej matki z Kazachstanu. Pierwszą kartkę, że jest już w Kazachstanie. I ze względu na to, że nie miałbym łączności z matką, zostałem u państwa Baumów, a ona przeszła do Generalnej Guberni, zamieszkała w Warszawie i to już jest oddzielny rozdział jej życia w okresie okupacji. Potem pojawiła się w Szczepłotach, w 1942, 1943, 1944 przyjeżdżała. Natomiast ja właściwie ten pierwszy okres wspominam… Po mieszkaniu w domku przy młynie, do którego zostaliśmy wysiedleni… Cóż, te dwory kresowe nie były oczywiście wyposażone w pełny komfort, niemniej w Szczepłotach była kanalizacja, woda. Jednym słowem był jakiś standard życiowy zapewniony. Natomiast, jak wspominałem, na Kurkowej było już o wiele bardziej elegancko. Mieszkanie Baumów było dużym cztero- czy pięciopokojowym mieszkaniem z ogromnym przedpokojem w kamienicy, która należała do brata pani Baumowej Jana, który mieszkał w Warszawie, który był sędzią Najwyższego Trybunału Administracyjnego. Kamienica na Kurkowej 3 była dużą kamienicą, typowa trzypiętrowa z ogromnymi oficynami, czyli skrzydłami, wewnątrz. Duże podwórze. I dalej ogromny ogród oddzielony kratą, furtką, od której dozorczyni miała klucz. Ten ogród sąsiadował bezpośrednio z rezydencją arcybiskupa i seminarium duchowne i tak dalej. Taki mur był i za tym murek już byli ci klerycy. Samo mieszkanie stanowiło… Pamiętam, w przedpokoju, który był wielkości dużego pokoju, była na ścianie wielka… Cała ściana była przykryta półkami, na których stały dziewiętnastowieczne szkła stare.
    </section>
    <section>
        <time>11710</time>W gablocie, serwantce była piękna saska porcelana, czyli te figurki saskie, tak zwane polaczki, które ogromnej wartości dzisiaj są. Miśnieńskie. Charakterystyczna też, pamiętam, była szpada, właściwie trochę jak gdyby szabla ojca pani Baumowej, który był hofratem, czyli radcą dworu, cesarza. Była to funkcja nadawana dosyć często. Otrzymywał on taką szablę, paradna szabla, złotą rękojeścią. Ona oczywiście tam też była. Były dalej też stare pistolety. I laska stryja pani Baumowej, czyli Jaegermanna, który był inżynierem i budował koleje na terenie Czarnogóry przed pierwszą wojną światową, gdzie dorobił się dużego majątku. Ale ponieważ były to tereny bandyckie wtedy, wobec tego trzeba było chodzić z jakąś bronią. Więc nie tylko te pistolety, które miał, ale także ta laska, wyciągało się i tam był sztylet w tej lasce. Te pistolety i ta szabla, i ta laska – wszystko stało się potem wojennym trofeum Sowietów, którzy to zabrali im. Ale jeszcze przed moim przyjazdem do Baumów w 1940 roku odwiedził ich nagle kapitan sowiecki, po wejściu Sowietów. Więc było przerażenie. Był tam ich siostrzeniec Kazimierz Jaegermann, dziewiętnastoletni chłopiec, który się wystraszył, wybiegł, jakieś wziął (nie wiem dobrze, na czym to polegało) klucze. Dość, że nie można było potem otworzyć tych drzwi. I uciekł, bo bał się, że Sowiet wszedł, oficer sowiecki. Tymczasem okazało się, że ten kapitan bardzo kulturalnie pytał tylko, czy nie mógłby znaleźć kwatery. Ale nie mogli go wypuścić. On nagle był jak gdyby uwięziony. Wściekł się straszliwie i zarekwirował srebra, które stały tam gdzieś na kredensie. Te srebra zabrał, ale Baum otrzymał srebra, zdeponował. To jest charakterystyczne.
    </section>
    <section>
        <time>11888</time>Myśmy w Szczepłotach znali tych żołnierzy i oficerów, którzy rabowali, kradli po prostu. Każda rewizja łączyła się z kradzieżami. Natomiast ten nie tylko, że oddał srebra do banku, ale Baum otrzymał poświadczenie, że to zostało zdeponowane. I o dziwo Baum kilka miesięcy potem, jak zaczął pracować, zgłosił się do banku i otrzymał zwrot sreber. Czyli w pewnych momentach także w Sowietach działała praworządność. Zresztą to samo, co u Niemców było. Z jednej strony Niemiec zastrzelił na ulicy kogoś, a z drugiej strony sądzono i tak dalej. U Baumów wtedy była cała… Kilka osób, uciekinierów, jak to się mówiło. Przecież Lwów w czasach sowieckich liczył około miliona ludzi. Przed wojną było trzysta sześćdziesiąt tysięcy, a wtedy około miliona, bo tam zjechała cała Polska. Przede wszystkim literaci, intelektualiści i tak dalej – wszystko zjechało do Lwowa. Otóż był tam szwagier pana Bauma pułkownik Pryziński, który w Łomży był dowódcą pułku czy garnizonu (jak to tam nazwać). Pułkownik Pryziński oczywiście po cywilnemu był. Nikt nie wiedział, że to jest pułkownik. Był z żoną. Tam mieszkała też jego starsza córka Krystyna Pryzińska, a właściwie Ewa Stojowska, ponieważ ona miała pseudonim aktorski. Aktorka Ewa Stojowska, która występowała przed wojną w audycjach Lwowskiej Fali i była pierwszą żoną Wiktora Budzyńskiego, twórcy Lwowskiej Fali, który potem rozszedł się z nią, w 1939 roku znalazł się w Anglii i zmarł w Londynie. Natomiast Ewa Stojowska to był pseudonim artystyczny po rodzinie matki czy babki względnie Bauma. Ona występowała po drugiej wojnie światowej w Krakowie też pod tym pseudonimem.
    </section>
    <section>
        <time>12069</time>Ewa Stojowska też mieszkała u Baumów. Potem przeszła na stronę niemiecką do Generalnego Gubernatorstwa, co skończyło się tym, że została aresztowana, zesłana do Oświęcimia, z którego wyszła i znalazła się… Bo została stamtąd gdzieś do jakichś obozów niemieckich przetransportowana i znalazła się w korpusie u Maczka i od generała Maczka wróciła do Krakowa w 1945 roku, po wojnie. Przywiozła mi… W prezencie dostałem od niej czarny beret duży, maczkowski, który gdzieś potem mi przepadł. Ewa Stojowska, bardzo ciekawa, znana w świecie aktorskim w tym czasie. To nazwisko Stojowskiej jest bardzo interesujące z jeszcze jednego względu. Mianowicie teraz ostatnio oglądałem… Jest w Bibliotece Rolniczej przy Krakowskim Przedmieściu wystawa pod tytułem Wkład rodziny Rostworowskich do kultury polskiej. Jeden z Rostworowskich z początkiem XIX wieku dostał (tam jest legitymacja, jakiś dekret) medal świętej Heleny. To był medal nadawany przez Napoleona tym, którzy byli mu do końca wierni i byli z nim na zesłaniu na Wyspie Świętej Heleny. Otóż po śmierci Bauma pani Baumowa chciała mi dać medal. Powiada: Słuchaj, to jest medal, który pradziadek Bauma dostał od Napoleona. Ja to traktowałem trochę jako legendę, ale odrysowałem ten medal, mam to do dzisiaj. Nie chciałem wziąć. Ona chciała, żebym to wziął i żebym oddał do Muzeum Wojska. Ja powiedziałem, że to ewentualnie sprawdzę najpierw, odrysowałem. I zapomniałem. W gruncie rzeczy tamci, co przejęli całe mieszkanie, gdzieś zapodzieli. Nawet chciałem się dowiedzieć, czy gdzieś nie uratował się ten medal.
    </section>
    <section>
        <time>12250</time>Ten medal… Potwierdzenie tego, że to jest ten medal, jest na wystawie, ponieważ na tym całym dyplomie jest rysunek tego medalu. To jest ten medal, który ja odrysowałem tutaj. Czyli takie spotkanie się nagle z tą historią. I to jest rodzina Bauma od strony matki Stojowskich. Ten był z Napoleonem i dostał ten medal od Napoleona. Kto tam jeszcze…? Był też Kazio Jaegermann, bratanek. W ogóle ta rodzina, ci bracia, brat Antoni i tak dalej. Czyli jednym słowem zetknąłem się tam trochę z już innym środowiskiem uciekinierów, którzy we Lwowie się znaleźli po 1939 roku. Była na przykład tam pani Słomnicka. To była intelektualistka, powiedzmy sobie, pochodzenia żydowskiego, która przyjechała wtedy do Lwowa i potem była też podczas okupacji już nie pod swoim nazwiskiem, tylko pod nazwiskiem Piotrowska. Znała perfekt kilka języków. Pamiętam, ona skąd… Ponieważ jej córka wyszła za mąż za Bogdana Pryzińskiego, czyli syna pułkownika Pryzińskiego. Stąd ona potem pracowała w handlu zagranicznym tutaj w Warszawie. Pamiętam, po wojnie, gdzieś w latach pięćdziesiątych, jak mi zrobiła cały wykład na temat naszego handlu zagranicznego. Między innymi na temat budowy statków przez nasze stocznie. Ponieważ statki były budowane na wysokim poziomie. I były stale do tych statków… Nasze stalownie nie wytwarzały tak dobrej stali o takich parametrach, wobec tego stal była, jak i całe urządzenia, importowana za dewizy. Natomiast eksportowano to do Związku Radzieckiego.
    </section>
    <section>
        <time>12432</time>I na tym polegała cała historia, że my płaciliśmy w dolarach, a sprzedawaliśmy za ruble. Ale w tym wszystkim było coś jednak, że ci ludzie, te stocznie działały, okręty budowano, ludzie pracowali. W każdym razie wtedy to lato jakoś mi nie utkwiło w pamięci. Pamiętam obchody 1 maja. Moje zdumienie tą całą uroczystością, te okrzyki przez megafony i tak dalej. Natomiast co było straszne? We Lwowie był wtedy głód. To znaczy nie było towarów w ogóle, żywności nie było. Trzeba było stać godzinami po bochenek chleba. Mnie używano wtedy… Pamiętam, musiałem wstawać nieraz o godzinie czwartej rano i stałem w kolejkach po bochenek chleba albo pół kilograma cukru. Tak że wtedy było bardzo, bardzo ciężko. Potem przed 1 maja rzucono towar, nagle towar się znalazł, potem Lwów znalazł się na liście miast pierwszej kategorii w Związku Radzieckim. Czyli wtedy nastąpiła generalna poprawa w zaopatrzeniu Lwowa. I trzeba sobie powiedzieć, ta poprawa trwała prawie że do końca potem. Potem (6;00:20:00) ogonki się skończyły, kolejki i tak dalej. To już zaopatrzenie było lepsze. Ale to późniejsze czasy. W każdym razie, jak wspominałem, występowałem najpierw jako Mieczysław Baum, pod nazwiskiem Bauma. Ze względu na to, żeby ewentualnie mnie nie poszukiwano. Ale potem wróciłem do swojego nazwiska. I Baum załatwił mi szkołę. Mianowicie, już jak mówiłem, szkoła numer dwadzieścia. Przed wojną gimnazjum sióstr benedyktynek łacińskich. Ja bardzo miło wspominam tę szkołę. Nauczyciele byli naprawdę na wysokim poziomie. Była to szkoła z językiem polskim. Nauczyciele przedwojenni. Nie odczuwało się jakiegoś ucisku czy tam tego. Oczywiście inaczej to wyglądało, jeżeli chodzi o nauczycieli. Oni izolowali nas od spraw propagandy.
    </section>
    <section>
        <time>12616</time>Zetknięcie z propagandą następowało też. Pamiętam, była pionierwożata, czyli organizator, przywódczyni pionierów, która mobilizowała, żeby się zapisać do pionierów. Nie pamiętam, żeby ktoś należał do tych pionierów. Ale była też komsorg. Komsorg to była organizator Komsomołu. Z kolei wiem, że na przykład w jednej z wyższych klas… Ja byłem jeszcze w niższej klasie, więc tylko się spotykałem, gdzieś raz rozmawiałem z nią. Natomiast wiem, że z wyższej klasy jeden należał do Komsomołu. Oczywiście uczniowie byli bardzo mili. Przeważnie koleżanki były, było dziesięciu chłopców na trzydzieści czy czterdzieści uczni. Przerwa świąteczna, czyli wakacje zimowe. To się nazywało kanikuła. Wobec tego jak to wyglądało? Organizacja była tego rodzaju, że były sale… W pałacu pionierów odbywały się występy i tę młodzież szkolną tam gromadzono i tak dalej. Ja zresztą nawet wtedy gdzieś tam opisałem taki występ, jak popisywały się jakieś, tańczyły uczennice. Wtedy, pamiętam, odczuwało się, że jest to oddziaływanie ideologiczne, propagandowe na młodzież. Takim widomym tym był Osoawiachim, czyli Organizacja Lotni… Jak gdyby przedwojenne LOPP. Czyli Organizacja Obrony Przeciwchemicznej Lotniczej. Osoawia. „Awia” – samoloty. „Oso” – organizacja sowiecka. I chemiczny, przeciwgazowy też. Jednym słowem przechodziło się szkolenie Osoawiachim. A w okresie zimowym, mimo tego, że ja byłem przecież dopiero w szóstej klasie… Tam wtedy szósta klasa sowiecka odpowiadała drugiej klasie gimnazjalnej. Czyli ja przeskoczyłem jak gdyby jedną klasę.
    </section>
    <section>
        <time>12796</time>Do pierwszej klasy gimnazjalnej chodziłem raptem dwa tygodnie w Jaworowie. Potem przeskoczyłem jak gdyby od razu z pierwszej do drugiej klasy. Taki był program. Czyli jeżeli ktoś był po pierwszej klasie gimnazjalnej, to go dawano z powrotem do klasy szóstej. Nawet dwa lata chyba, do drugiej klasy. To się łączyło z tym, że program… Nie było oczywiście łaciny. Był język polski chyba codziennie. Był język ukraiński też codziennie. Był rosyjski chyba, może codziennie, a może kilka razy w tygodniu. Niemiecki. I to cofnięcie w stosunku do programu polskiego spowodowane było tym, że program przedmiotów matematyczno-fizycznych był znacznie wyższy, aniżeli odpowiadający mniej więcej drugiej klasie gimnazjalnej. Natomiast nie było oczywiście łaciny. Historia… Już nie pamiętam. Nie było historii Polski wtedy w tej klasie. Już nie pamiętam nawet co tam. Budynek był stary, poklasztorny. Charakterystyczne, że zima była bardzo ostra. Opady były tak jak w tym roku chyba, takie duże. Istniał przymus. Lokatorzy musieli odgarniać sami śnieg.Czyli każda rodzina, każde mieszkanie musiało dać przedstawiciela do odgarniania śniegu. Ja, pamiętam, odgarniałem ten śnieg. Ale dobrowolnie szliśmy też ze szkoły z kolegami na odgarnianie śniegu pod katedrą lwowską. To było demonstracyjne trochę odgarnianie pod katedrą lwowską. Tam odgarnialiśmy śnieg. Wtedy też tam chyba… Już nie pamiętam, w każdym razie z tą katedrą łączy się jakieś wspomnienie, ale… Nie wiem, to już chyba później byłem w Sodalicji Mariańskiej. Pamiętam, że z katedrąśmy mieli jakąś łączność. Pamiętam, że chodziliśmy z kolegami… Jeden z kolegów, pamiętam, starszy był w Komsomole, z wyższej klasy, dwa czy trzy lata wyżej.
    </section>
    <section>
        <time>12989</time>Też z wyższej klasy spotkałem potem… Właściwie w ogóle już po wojnie nie spotkałem nikogo z tej klasy. Miałem najbliższego kolegę, który nazywał się Romek Brückner. Ale nie jest spokrewniony z tym Brücknerem. Natomiast rzeczywiście nie spotkałem chyba… Spotkałem jednego: Zajączkowski. I Taborski. Zajączkowskiego spotkałem gdzieś w Krakowie po wojnie, ale to było przelotne spotkanie. A Taborski był bodajże dyrektorem Ogrodu Zoologicznego w Poznaniu. Ale to jest wszystko. Czyli te przemiany polityczne i przemiany terytorialne powodowały… Ja zazdroszczę ludziom, którzy młodość i lata dojrzałe spędzili w jednym mieście. I mają znajomych, kolegów ze szkoły, z gimnazjum, z uniwersytetu. Natomiast w moim życiu było tak, że ja ciągle zmieniałem miasta i właściwie zaczynało się życie od nowa. I potem już ci ludzie gdzieś ginęli, ci znajomi, koledzy moi czy przyjaciele. Pamiętam koniec roku szkolnego. Nauczyciele. Więc właśnie ta Hospodarewska, doskonała nauczycielka. Dyrektorką pani Orlicz. Kosiński, wybitny fizyk. Uczył fizyki, bardzo dobrze, rzeczywiście trzeba powiedzieć. Ponieważ jakoś się złożyło tak, że dostałem bardzo dobry, celujący. To był taki tytuł, <span style="font-style: italic;">widminno </span>po ukraińsku się nazywało, a po rosyjsku <span style="font-style: italic;">otliczno</span>. Czyli <span style="font-style: italic;">widminnyk </span>po ukraińsku albo <span style="font-style: italic;">otlicznik</span>. Na koniec roku… Jakkolwiek trochę podejrzewałem, że pani… Bo tam się orientowali niektórzy nauczyciele z moich rodzinnych układów, że matka wywieziona i tak dalej. Więc że trochę tam może podszachrowali. Bo nawet ja tam wojowałem z nauczycielką gimnastyki i na lekcji gimnastyki upadłem i złamałem rękę. Ona mi kazała skakać przez kozła.
    </section>
    <section>
        <time>13163</time>Ja jakoś znarowiłem się i nie mogłem skoczyć i przeskoczyłem i złamałem rękę. Z tym że to nie było całkowite złamanie. Ale ona nie wierzyła, że coś mi się stało, że ja udaję. Ja bardzo jej nie lubiłem. I ona nie zwolniła mnie z tego. Potem miała duże nieprzyjemności z tego powodu. Wiem, że żeby nie psuć mi na świadectwie, to opiekunka klasy pani Hospodarewska z nią (ona się nazywała Lisiecka bodajże) odwojowała, żeby mi podwyższyła z gimnastyki stopień. Dostałem to świadectwo. Tam w tej szkole, w sowieckim systemie było tak, że co kwartał wpisywano noty na świadectwie. Świadectwo było na gazetowym papierze, ale były noty kwartalne. I po każdym roku było coś w rodzaju egzaminu. Pisemny i ustny. Nie ze wszystkich przedmiotów. Ponieważ wypadło mi tego, więc wypadło mi jakoś tam dobry, więc zostałem otlicznikiem, dostałem dyplom, który niestety mi przepadł. Zostawiłem go we Lwowie potem. Znaczy nie przepadł, tylko zostawiłem go we Lwowie. A był to dyplom ze Stalinem i z Leninem celującego ucznia. Na końcu roku odbywało się zebranie i tam celujących uczni specjalnie wymieniano nazwisko. Pamiętam, że bardzo to przeżywałem. Oczywiście w tym całym okresie było tak. Pamiętam, staliśmy bardzo często pod więzieniem Brygidki w kolejce, żeby dać ciotce – ponieważ ciotka była w więzieniu – paczkę. Jeżeli paczka była przyjmowana, to znaczyło, że ten więzień jest. Jeżeli paczki nie przyjmowano, to albo został wywieziony gdzieś, albo nie żyje. Te paczki przyjmowano, więc ciotka Jadwiga Popielowa była w więzieniu na Brygidkach. Już nie pamiętam, czy pieniądze też tam przyjmowano, czy nie. Chyba nie. Natomiast było też wysyłanie paczek do Kazachstanu dla matki, więc to kupowanie tego wszystkiego, pakowanie, wysyłanie, wysyłanie pieniędzy i korespondencja z matką…
    </section>
    <section>
        <time>13351</time>To znaczy pisałem listy. I korespondencja… Mam, cały plik listów mojej matki ocalał. Nie powiedziałem, że moja matka pisała przez całe życie od 1905 roku, czyli od wczesnej młodości, dziennik. Te dzienniki były w przechowaniu u chłopów, potem były w tym młynie. I na skutek tego, że musiałem uciekać przed bandami UPA, te dzienniki zostały i one przepadły. To było około trzydzieści tomów dzienników. Bardzo miała duży talent pisarski. Z tym że nic nie wzięła do Kazachstanu, tylko neseser. Szczęściem jej było to, że spotkała rodzinę Szkudłapskich. Rodzina posterunkowego przedwojennego z Niemirowa, komendanta policji, który zginął nie w Katyniu, tylko… Oni wywiezieni byli też. I tam… Ale wzięła notatkę moja matka i w Kazachstanie prowadziła dziennik. Bardzo dobrze napisane. Mam oryginał tego dziennika. I ten dziennik pani, córka Szkudłapskiej, która dzisiaj nosi nazwisko Sieja, Joanna Sieja, w 1945 roku z Kazachstanu przywiozła ten dziennik na piersiach, bo bali się, bo nie wolno było wywozić takich rzeczy. Przywiozła ten dziennik i ten dziennik ja od nich dostałem razem z neseserkiem. Tam to (? 7;00:06:30) jest ten neseserek. W gruncie rzeczy, tak sobie przypominam, były wystawy i żałuję zawsze, że nie oddałem tego na wystawę, bo rzadka rzecz. To znaczy przedmioty jakieś, które wróciły, co wróciło. Dajmy na to wróciło z tego Kazachstanu lorgnon, czyli takie jak gdyby okulary z Kazachstanu przywieźli i ten dziennik. W tym okresie… To znaczy koniec roku. Muszę powiedzieć, bardzo zżyłem się z tą szkołą. Oczywiście po wejściu Niemców w 1941 roku wszystkie kontakty ustały.
    </section>
    <section>
        <time>13536</time>Nie wiedzieliśmy ani co z ciotką, ani co z matką. Ale wiosną 1941 roku to zakończenie roku. Pamiętam ostatnia wycieczka, to był czerwiec już, do Brzuchowic pod Lwowem z panią Hospodarewską. Kilka czy kilkanaście koleżanek. Nie wiem, może nawet dwóch-trzech chłopców. Jakiś deszcz nas tam zmoczył strasznie. Te Brzuchowice z sześć kilometrów czy siedem od Lwowa. W każdym razie było to zakończenie. Ja wtedy bardzo się interesowałem historią Lwowa. I czytając rozmaite przewodniki, robiłem z tego notatki. I chciałem napisać kiedyś w przyszłości jakąś książkę o Lwowie, o historii Lwowa czego nigdy nie zrealizowałem. W każdym razie wtedy właśnie… I druga rzecz, na skutek tej bardzo kochanej nauczycielki pani Hospodarewskiej, która uczyła rosyjskiego, łacinniczka zresztą… Ja czytałem, specjalnie starałem się… Nie znałem rosyjskiego, jak przyszedłem tam, a ci uczniowie już, którzy, moi koledzy byli tam czy koleżanki już przez rok uczyli się rosyjskiego. Pierwsze zadanie, jak napisałem, to nauczycielka powiedziała: <span style="font-style: italic;">Bardzo ładnie napisałeś, ale to jest nie po rosyjsku, tylko po ukraińsku.</span> (? 7;00:09:21) jak to było po ukraińsku. Oczywiście przed wojną, człowiek zapomina o tym, ale do czwartej klasy w szkołach powszechnych do czwartej czy do szóstej nawet w niektórych, był język ukraiński w polskich szkołach powszechnych. Tutaj całkiem po prostu uczyło się ukraińskiego. W szkole, do której ja chodziłem (to była prywatna szkoła braci szkolnych), to języka ukraińskiego nie było. Ale ja do czwartej klasy uczyłem się języka ukraińskiego. Czyli znałem alfabet, znałem ukraiński zresztą z praktyki, czyli z… Ale jakiż to był ukraiński. Był to ten zachodnio-ukraiński, chłopski język. Ale wtedy zacząłem rosyjskiego się uczyć. Pamiętam, przeczytałem wtedy książkę Papanina <span style="font-style: italic;">Żyzń na Idinie</span>, czyli <span style="font-style: italic;">Życie na krze</span> i <span style="font-style: italic;">Maskwa w historii technik</span>i. Grube tomidło, które przestudiowałem, robiłem notatki.
    </section>
    <section>
        <time>13711</time>To zupełnie było niezwiązane z programem. Gdzieś inżynier Baum kupił tę książkę. Zresztą bardzo interesujące, z punktu widzenia techniki historia… Czyli dajmy na to, jeżeli jest na Kremlu dzwon Car Kołokoł, to to jest opis, jaka technika była odlewnictwa i tak dalej. Mury obronne Kremla z punktu widzenia techniki. Bardzo interesująca książka. Wtedy snułem plany, że braki niewątpliwe, bo co tu dużo mówić, jednak rok prawie nie chodziłem do tego, że będę się starał to jakoś nadrobić i że w ogóle sobie podręczniki jakieś kupię. Podręczniki sowieckie były bardzo dobre. Matematyczne i ten. Nawet niemieckiego języka dobre były. I że już przygotuję sobie przyszłą klasę też trochę. Że wykorzystam w ten sposób wakacje. Ale oczywiście bardzo tęskniłem za matką cały czas. Miałem ataki, że tak powiem, rozpaczy. Jednak to nie był dom rodzinny, Baumowie. To było bezdzietne małżeństwo, które… Dajmy na to, taka rzecz, ja byłem zawsze bardzo dumny. To znaczy nie umiałem nikogo nigdy o nic poprosić. I to mi zostało potem też. I oni nie zdawali sobie sprawy, że ja muszę iść do fryzjera. Włosy mi rosną. Wobec tego miałem zegarek po wuju Popielu srebrny. I poszedłem na Krakidały. Krakidały był to taki bazar Różyckiego. Handel starociami (? 7;00:12:47) lwowskim. I sprzedałem za sto rubli coś ten zegarek i poszedłem do fryzjera. Gdybym poprosił, oczywiście że by dali te parę rubli. Natomiast nie zdawali sobie (daję jako przykład) sprawy z tego. Podobnie jak, zawsze… Pani Marysia była Baumowa jakkolwiek uważam, że zarówno on, jak i ona to ludzie, którzy najbliżsi mi byli po matce. Byli trudn… Ona była trudna, nerwowa. Pedantka straszna. Kazała ciągle sprzątać, odkurzać i tak dalej. Czułem się nie jak w domu, czułem, że to jest jakiś ten.
    </section>
    <section>
        <time>13895</time>Oczywiście zrobiłem błąd straszny w moim życiu. Do końca ich marzeniem było, żebym już po tym, jak wiadomo było, że matka nie żyje, na pewno by chcieli mnie usynowić czy tego. Ale ja zawsze mówiłem do nich per „pan”. Nie per „wu”, per „ty”, tylko zawsze mówiłem: <span style="font-style: italic;">Panie Janku, Pani…</span> Ale to byli najbliżsi ludzie. To zresztą bardzo zaciążyło na późniejszych losach. I nagle przychodzi, jest czerwiec, Brzuchowice, wycieczka. Rano, 22 czerwiec, budzą nas detonacje. Bomby spadły na Hołosko. Tam były magazyny, prochownia, coś takiego. Tam ten. Dopiero… Nie od razuśmy się zorientowali, że… To było zaskoczenie absolutne. Jakkolwiek były czy komunikaty… To się czytało między wierszami w komunikatach TASS. o stosunkach radziecko-niemieckich. Przecież myśmy w czasach, jeszcze poprzednio, jak w domku przy młynie byliśmy… Nie wspomniałem, że domek przy młynie był bardzo prymitywny. W nocy toaleta była pięćdziesiąt metrów trzeba było wychodzić, Mróz dwadzieścia stopni. Do toalety dwadzieścia metrów. To było w domku przy młynie. U Baumów to wszystko… Stąd (nie wspomniałem o tym) ten przeskok komfortowego ich mieszkania. Niemniej wtedy… 22 czerwiec. Ta data mi zapadła oczywiście wtedy bardzo. Na Kurkowej naloty zaczęły się. Niemcy rzucali małe bomby, pięćdziesięciokilogramowe. To znaczy gdzieś dach zrzuciło i tak dalej. Ale pamiętam… Tylko żebym nie pomieszał z późniejszym okresem 1944. Ale to wtedy było. Pamiętam, jak stałem w oknie i nadlatywały samoloty niemieckie.
    </section>
    <section>
        <time>14072</time>I widziałem, jak lecą i widziałem bomby jak spadają. Bomby, które uderzenia na Pasaż Mikolascha, na dworzec i tak dalej. Ale nie pamiętam, żeby wtedy… Nie było tej paniki, jak potem w 1944 roku, związanej z nalotami samolotów. Nie było. Natomiast była dywersja ukraińska. Pewnego dnia zaczyna się strzelanina. Karabiny maszynowe, automaty. I potem przychodzą Sowieci, żołnierze czy milicjanci. Bo to trwało raptem dziesięć dni: od 22 (nawet nie) do 30 czerwca. Że: <span style="font-style: italic;">O, tu strilały od was. Strzelali od was.</span> Gdzieś była dywersja. Niemcy zrzucili spadochroniarzy i dywersanci ukraińscy. Pamiętam, na rynku (gdzieś raz wyszedłem) stoi… Już wycofywali się Sowieci. Stoi krasnoarmiejec. A ja ich dobrze znałem z okresu 1939 roku. Ich postępowanie i tak dalej. Umiałem z nimi rozmawiać jako mały chłopak. On stoi tam na tym. Ludzie go otoczyli i powiadają: <span style="font-style: italic;">No, to my teraz sojuzniki. My jesteśmy sprzymierzeńcami teraz. </span>Bo bijecie się z Niemcami. A on powiada: <span style="font-style: italic;">Nie, my pajdiom i na Angliu, i na Ameryku.</span> Wpojone im było, że muszą zawojować cały świat. To wycofywanie się… Człowiek sobie nie zdawał… Oczywiście każde takie wyjście do miasta było niebezpieczne. Ale człowiek sobie nie zdawał sprawy z tego niebezpieczeństwa. To zresztą łączy się z samym okresem okupacji, wojny, że człowiek sobie nie zdawał sprawy, jakieś znieczulenie następowało albo przyzwyczajenie. I pierwsze wkroczenie niemieckich oddziałów, a więc pierwsze wkroczyły oddziały austriackie, pamiętam, z szarotkami. Górskie oddziały. Prawdopodobnie dlatego, że teren Galicji.
    </section>
    <section>
        <time>14257</time>Bo to było przemyślane wszystko. Nie pamiętam, żeby osławiony batalion ukraiński „Nachtigall”, to nie pamiętam go. Zaraz po wkroczeniu zaczęły się mordy straszliwe. Ukraińcy zaczęli mordować przede wszystkim Żydów. Baumowie, pomimo tego, że mieszkanie ich duże zostało… Sowieci zabrali pokój i wielki przedpokój podzielili. Jak gdyby dwa mieszkania zrobili. I takie małżeństwo żydowskie Horowitzów tam zostało zakwaterowane przez Sowietów. Horowitz wyszedł na ulicę i przepadł, nie wrócił. Wtedy odbywały się straszne sceny. Podobno kilka tysięcy osób wymordowali Ukraińcy. Już powstała od razu milicja ukraińska. Tak, milicja to nazywali. Plakaty wszędzie przygotowane. Sztandar ukraiński na ratuszu, że jest republika ukraińska. Ale wiadomo, to są znane rzeczy, historia z Banderą, że internowali Niemcy. Pamiętam, jak bardzośmy przeżyli w sensie optymistycznym, że jednak to będzie dystrykt Lemberg, Distrikt Galizien Lemberg. Distrikt Lemberg przecież, ale Distrikt Galizien było. I że do Generalnego Gubernatorstwa przyłączono. W każdym razie wtedy… Jeszcze może jedna rzecz. W tej chwili sobie przypomniałem. W czasach jeszcze sowieckich na Kurkowej, jak Baum zaczął pracować w technikum żelezno-dorożnyj, czyli kolejowy, jako wykładowca, to miał kolegę tam, który się nazywał Baranowski. Skąd on pochodził? Z Kazachstanu. Czyli z Polaków… Polak. Mówił po polsku kiepsko, ale mówił po polsku. Z Kazachstanu, z Ałma-Aty, pamiętam. I on pierwszy powiedział… Bośmy nie wiedzieli, co ta Ał… On powiada, że to jest <span style="font-style: italic;">aciec jabłok</span>, czyli „ojciec jabłek” – to jest nazwa Ałma-Ata. Nawet chodził w takiej czapeczce tybecce.
    </section>
    <section>
        <time>14438</time>Ale to z tymi kontekstami… Więc ci Niemcy. I znowu okres głodu. Cholerny głód. Wszystko zdezorganizowane, nie ma w ogóle jedzenia, nie ma chleba, nie ma niczego, Niemcy są. Oni wprowadzają kartki, ale to wszystko jest oczywiście… Wtedy zacząłem przemyśliwać. Tęskniłem bardzo za Szczepłotami, oczywiście za domem. I zacząłem przemyśliwać po wejściu Niemców… Pamiętam jeszcze raz wyszedłem na Wysoki Zamek. To był gdzieś już lipiec, ciepło było. I siedzę tam, wygrzałem się w słońcu. I siedział facet w mundurze niemieckim, ale nie wojskowym, służb pomocniczych. Może organizacja Todt albo coś tego. Był z Gliwic. Mówił po polsku. I z nim rozmawiałem bardzo serdecznie. Czyli to byli już ten. Czyli wejście Niemców w pierwszym momencie, mimo… Właściwie niemiec rozstrzelanie profesorów na Wzgórzach Wuleckich, pamiętam, że wtedy się nie słyszało o tym od razu. Gdzieś to się później dopiero… Natomiast wejście Niemców i wybuch wojny niemiecko-sowieckiej traktowano jako wielkie odprężenie. Bo przecież spodziewano się nowych wywózek. I w czerwcu rzeczywiście były częściowo niewielkie wywózki. Niemniej były przygotowane dalsze wywózki na Sybir przez Sowietów. Czyli wejście Niemców potraktowano u nas jako… Ulgę dużą się odczuło, odprężenie. Więc ja zacząłem przemyśliwać nad tym, żeby do Szczepłot pojechać. Oczywiście podróż, siedemdziesiąt kilometrów, żadnej komunikacji, to było takie ten. Więc sobie myślałem, że trzeba zacząć handlować, rower kupić. Miałem jakąś jeszcze złotą monetę jedną. Żałuję do dziś, dałem Czołowskie, Karczewski się nazywał, mąż Czołowsk. On mnie oszukał trochę. Dostałem grosze za to, więc roweru nie kupiłem. Przyjechał młynarz ze Szczepłot, Jaworski. Bardzo serdecznie i tego.
    </section>
    <section>
        <time>14624</time>Nie mówiłem, że w okresie sowieckim Wasyl Tymczyna, czyli stangret nasz, i ten chłop przyjeżdżali i przywozili jajka i tak dalej. Wiedzieli, że jestem u Baumów. I za czasów niemieckich Jaworski przyjechał. On doskonale prosperował jako młynarz. Mąka była i tak dalej. I zaczął namawiać, żeby tam przyjechać. W sierpniu chyba, z końcem sierpnia wymyśliłem… Baumowie nie chcieli się zgodzić na to, ale ponieważ on zaczął pracować u Hartwiga, tam gdzie Topolnicki był dyrektorem… To później ten Hartwig się nazywał… Niemcy nazwali Karpaten Transport. Więc potrzebna była… Prawdopodobnie w Hartwigu były konie też, więc potrzebna była pasza. I żeby zamówić tę paszę gdzieś w Szczepłotach na wsi. W każdym razie jechał w ciężarówkach do Jaworowa chyba i zostałem… Jakoś pojechałem… Nie, wtedy nie pojechałem ciężarówką. Najpierw pojechałem z młynarzem Jaworskim wozem. On przyjechał do Lwowa ze Szczepłot. Trzeba było wozić walce (to jest maszyna do mielenia zboża) do tak zwanego raszplowania, czyli do ostrzenia. I on przyjechał po to tym wozem. I ja z tym wozem pojechałem do Szczepłot. Całą noc się jechało i cały ten. Pamiętam, jechaliśmy… To było świeżo po działaniach wojennych. Teren cały był usiany czołgami sowieckimi, które zostały albo spalone, albo ugrzęzły. To były bardzo ciężkie czołgi, które nie mogły… Jak w bagno wszedł czy w jakiś błotnisty rów, to nie mógł się wydostać. I pełno czołgów poniszczonych. Groby żołnierzy niemieckich. I tak jechaliśmy całą noc. Jechał jakiś jeszcze Żyd z Kłonic, z sąsiedniej wsi. I cały czas strasznie był wystraszony, bał się Niemców. Pamiętam, gdzieś tam. Bo jakieś kontrole musiały być po drodze, ale rzecz nie…
    </section>
    <section>
        <time>14806</time>Niemcy, tu front (? 7;00:28:48) co się jedzie całą noc furą. Przyjechałem do Szczepłot. Bardzo mi się tam tego. Hania była, nasza kucharka. Ona prowadziła młynarzom kuchnię. Jest jedzenie, jem. Chleb jest, Boże mój. Można chleba zjeść, ile się chce. A nie pani Marysia (? 7;00:29:13): <span style="font-style: italic;">Bój się Boga, tyle zjadłeś</span>. Bardzo mnie tam pierwsze dni… Jak byłem wtedy, zjawiła się delegacja trzech czy czterech chłopów ukraińskich. Jeden już wójtem został ukraińskim. Kisełek się nazywał. Nacjonalista ukraiński. Zaczął mówić tylko, co było przed wojną niespotykane, po ukraińsku. Oni znali wszyscy polski. Że z budynków drewnianych ostał się tylko pawilon. To był jakby domek (7;00:30:00) w stylu trochę góralskim, dwupokojowy, który w ogrodzie wybudował wuj Bronisław Popiel. I on się ostał jeden z drewnianych budynków. Wszystko rozebrane było. Ponieważ był na terenie, na którym była jednostka wojskowa sowiecka. Oni to wykorzystywali. Żebym ja się zgodził, żeby rozebrać pawilon, który był zdewastowany już, na cerkiew. Że chcą wybudować cerkiew. Cóż ja mogłem powiedzieć? Oczywiście żadnego… Przecież to wszystko Niemcy utrzymali stan taki sam, czyli majątki, które zostały znacjonalizowane przez Sowietów, czy kamienice, czy wszystko, to wszystko Niemcy utrzymali stan sowiecki. Wszystko było w dalszym ciągu znacjonalizowane. Do majątków dawano też zarządców. To byli przeważnie Polacy, jednak Polacy, których dawano jako zarządców. Ale to się nazywało <span style="font-style: italic;">Landwirtschaft</span>, czyli wiejskie gospodarstwa. Podobnie młyn. Młyn się nazywał <span style="font-style: italic;">staatliche Mühle </span>– państwowy młyn. Też utrzymany w dalszym ciągu stan upaństwowienia. Czyli Niemcy nie przywracali na terenie Galicji własności prywatnej, w przeciwieństwie do Generalnej Guberni starej, gdzie kamienice były własnością prywatną, tak jak przed wojną.
    </section>
    <section>
        <time>14991</time>Czy majątki ziemskie. Natomiast Niemcy na terenach posowieckich, na Kresach, utrzymali stan sowiecki własnościowy. I nic siana dla tych koni Hartwiga nie załatwiłem, ale byłem kilka dni w Szczepłotach, pamiętam. I właśnie przyszła delegacja chłopów. Oczywiście, cóż, powiadam: <span style="font-style: italic;">Tak.</span> Ale, pamiętam, diabli mnie brali, bo jeszcze powiadają tak: <span style="font-style: italic;">Da Boh, mama</span> ukr. (8;00:00:22), <span style="font-style: italic;">to budy</span> ukr. (8;00:00:24) <span style="font-style: italic;">tutaj.</span> Będzie cmentarz dookoła cerkwi i będzie tu matka leżała. Ja byłem wściekły, bo sobie pomyślałem: tak, już życzą śmierci mojej matki. I nie pomyślałem, że to najlepsze życzenie było, żeby leżała tutaj w ziemi, a nie gdzieś tam niewiadomo gdzie w stepie kazachstańskim. Pan nagrywa już, tak? Nie. <span style="font-weight: bold;"> Tak tak, nagrywa się cały czas. </span>Wróciłem do Lwowa, ale w dalszym ciągu myślałem, żeby pojechać do tego. I pojechałem drugi raz. To był już chyba początek września. Pojechałem do… Ci chłopi wtedy, żeby ten pawilon rozebrać. I rzeczywiście rozebrali ten pawilon. To jest na… Zostało najcenniej… Rzecz została… Jedna rzecz się nie zmarnowała z całego majątku. Mianowicie ta cerkiew stoi do dzisiaj. Nie jest duża. Cerkiewka, dookoła jest cmentarz. I przed tym jest figura Matki Boskiej. Ta Matka Boska stała przed bramą, przed folwarkiem. Taki był wąwóz tam. I stała ta Matka Boska. Nie wiem, kiedy ona została ustawiona. W każdym razie jak zobaczyłem tę Matkę Boską po latach, w dziewięćdziesiątych latach, po pół wieku, stojącą przed cmentarzem w zupełnie innym miejscu, to byłem tak wzruszony. Historia była taka, że Sowieci oczywiście potłukli ją trochę i chcieli to w ogóle zniszczyć. Ale chłopi gdzieś przechowali i ustawili do wejścia do cmentarza. To jest to, co z pawilonu i z zabudowań… Z wszystkich zabudowań to zostało jako materiał, ta cerkiew. Tego nie mówiłem. Tam legenda była taka. Jest sadzawka tam. Teraz ona już się zrobiła bardzo mała. Ale na fotografiach jeszcze mam, jak pływam po tej sadzawce łódką przed wojną.
    </section>
    <section>
        <time>15169</time>I była legenda, że tam była cerkiew w czasach, jak był monastyr. I że na skutek jakichś grzechów czy coś tam ta cerkiew się zapadła i powstała ta sadzawka. Być może, że jakiś ruch tektoniczny był i tak dalej. I tam w sąsiedztwie obecnie ta cerkiew jest ustawiona niedaleko, nad tą sadzawką. Pojechałem potem drugi raz, ciężarówką już, do Jaworowa, a stamtąd, już nie pamiętam w jaki sposób, dostałem się do Szczepłot. I utkwiłem w młynie, nie wracałem już do Lwowa. Przyszła jesień, zimno. Pamiętam, że miałem tylko nie mój, ale siostry mojej płaszczyk wiatrem podszyty, jak to się mówi. Ale miałem też jakiś taki podkożuszek, więc w tym to chodziłem. Gospodyni nasza, nasza kucharka dawno dbała o nas. Mi się zaczęło podobać, że jestem przy młynie. Było jedzenie. Całkiem po prostu ja… We Lwowie Baumowie to bardzo bogaci ludzie byli. Zmarnowało się wszystko. Wyjechali, majątek zostawili tam. Natomiast byli bardzo… Ona była strasznie oszczędna. I całkiem ja byłem głodny tam. Zacząłem tam… Tam siedziałem, tam mieszkałem w pokoju z młynarzem Mirkiem Kulmatyckim. To był syn młynarza przedwojennego, który miał młyn. Właściciel przed wojną młyna wodnego na rzeczce Smerdech, która dopływem była Lubaczówki. I na skutek pewnych układów moja matka Mirka Kulmatyckiego, który miał przed wojną osiemnaście lat, wzięła do młyna, żeby go przyuczyli do zawodu. I ja z nim rezydowałem w pokoju jednym. Jaworski się ożenił, kierownik młyna. Ożenił się i przywiózł żonę spod Lwowa. Młoda dziewczyna. On miał już trzydzieści pięć-sześć lat. Ona miała może dziewiętnaście. Zosia. Przywiózł młodą żonkoś. I oni mieszkali w drugim pokoju.
    </section>
    <section>
        <time>15351</time>Byli Ukraińcy tam. Trzeba sobie powiedzieć, nacjonalizm się wtedy odczuwało. Bo jeszcze oni w pierwszym miesiącu po wkroczeniu Niemców byli oczarowani Niemcami. Będzie niezależna Ukraina, niepodległa i tak dalej, i tak dalej. W czasach sowieckich kierownikiem młyna był Kapycia. Nie pamiętam, jak na imię się nazywał. Paskuda niesamowity, w sensie wyglądu. Pijaczyna. On w czasach sowieckich był kierownikiem młyna. I on się upierał, żeby być w dalszym ciągu kierownikiem tego. I chyba przez pewien czas był tym kierownikiem. A młynarz Jaworski mu podlegał. Pamiętam, młyn. Młyn w okresie okupacji to jest oddzielny rozdział. Przyjeżdżają chłopi, przywożą wódkę. Młynarze oczywiście wszyscy piją. Tam wszyscy piją bimber, kontyngentówkę, czyli kontyngent. Bardzo ciekawym momentem była kolonia Rosjanek w Szczepłotach. Otóż, jak wspominałem, na folwarku stała jednostka wojskowa sowiecka. W 1941 roku, jak Niemcy zaatakowali, a to tuż przy granicy było przecież, osiem kilometrów, wobec tego zaraz ci poszli od razu do walki, ci mężowie, natomiast już nie wydostały się żony z dziećmi. Bo z Rosji wojskowi sprowadzali żony. Przecież oni jak w koszarach stacjonowali na folwarku i sprowadzili z głębi Rosji, z Syberii nawet, żony z dziećmi. I to wszystko mieszkało na folwarku. I myśmy tam… I te Sowietki były znowu tymi osobami, które były antyniemieckie. Tak jak Żydzi. Czyli do rozmowy to byli partnerzy do tematów politycznych. Do nich się chodziło. Mirek Kulmatycki, myśmy chodzili tam. Trzeba sobie powiedzieć, niektóre były… Oni zachodzili ci… Romanse nie romanse. Pewnego dnia tam…
    </section>
    <section>
        <time>15534</time>Zaraz to było na początku. Była jedna bardzo inteligentna, miała dwoje dzieci czy troje. Nie taka ładna, ale starsza trochę, bardzo inteligentna. Lubiłem z nią rozmawiać. One mieszkały na folwarku wszystkie. Myśmy przychodzili z domku przy młynie na folwark (? 8;00:09:18) dworu. Byłem w takim momencie. Nagle pojawia się zarośnięty, trochę obdarty, jakby trochę wojskowy, łachy, mąż, jej mąż. Kapitan Popow. Nazywał się kapitan Popow. Który, jak mówił, został wzięty do niewoli pod Połtawą i był pod Przemyślem w obozie jenieckim. Gdzieś się przekopali pod jakimś nasypem i uciekli. On uciekł. I dotarł do żony. I tu się zaczyna bardzo ciekawa historia. Niemcy go nie aresztują, nie biorą. On cały czas w… <span style="font-style: italic;">Liegenschaft </span>nazywało się. Majątki ziemskie, <span style="font-style: italic;">Liegenschaftverwaltung</span>, zarząd majątku. W<span style="font-style: italic;"> Liegenschafcie </span>on cały czas pracuje. I jest jedynym Rosjaninem wśród kolonii kobiet rosyjskich. Potem, po latach, myślałem, czy rzeczywiście ta cała historia nie była sfingowana. Że on uciekł z tego obozu, że tego. Co on tam robił? Ale tutaj niesłychana rzecz. Oficer sowiecki. Ci siedzą w łagrach, a ten pracuje na gospodarstwie niemieckim, jest tam tego. Oczywiście ciężko bardzo było Sowietom. Nie mieli co jeść. Wtedy też była, pamiętam, wiosna jedna, że zupę się jadło ze szczawiu. Szczawiowa. Ale z trawy się robiło zupę. Przy młynie zawsze jakoś było lepiej trochę. A ja miałem wtedy, tu trzeba powiedzieć, piętnaście lat. Czternaście-piętnaście. Tymczasem na folwarku zarządcą został Zasławski. On był z Jaworowa. To rodzina o nazwisku bardzo ładnym. Kniazie byli Zasławscy. On miał przewrócone w głowie na tym tle.
    </section>
    <section>
        <time>15719</time>Niewątpliwie był antysemitą, na pewno. Zresztą ożeniony z panią z rodziny znanej Lachowiczów z Jaworowa. I on został rządcą, zarządcą na folwarku. I jakoś takśmy się dogadali… Wtedy to był pierwszy rok, czyli 1941 na 1942, zima. Że chce, żebym pracował na folwarku. Bo już szesnaście lat jak się miało (ja jeszcze nie miałem szesnastu) trzeba było mieć Ausweis, kartę pracy. Jak nie, to do Niemiec można było łatwo wyjechać. Zacząłem pracować na folwarku. Ale on był bardzo (przede wszystkim na folwarku też Żydzi pracowali) rygorystyczny w stosunku do Żydów. Oni na roboty przychodzili tylko, ich przyprowadzali. I on w stosunku do mnie był bardzo arogancki. Wiedział… Jego żonę doskonaleśmy znali. Może jakiś taki nerwus był. Ja raz patyk rzuciłem w jabłka. Jeden na mnie skoczył, że ja jabłka zbijam. Ja strasznie się wtedy podenerwowałem i przestałem pracować. To nie była sfingowana praca. Ja musiałem wstawać o czwartej rano. A w okresie zimowym to było tego. I do udoju krów trzeba było iść. Bo krowy poodbierali od chłopów. Bo Sowieci rozdali krowy wszystkie chłopom, a potem Niemcy odebrali z powrotem i na folwarku te krowy były. Pamiętam, dostałem pierwsze zarobione pieniądze. Dwadzieścia czy trzydzieści złotych. I buty na <span style="font-style: italic;">Bezuchschein</span>, na drewnianej podeszwie, cieniutka skórka. Skórka była taka jak do delikatnego buta czarna. Ale drewniana podeszwa. I, co najważniejsze, dwadzieścia kilogramów kaszy gryczanej. To był deputat za moją pracę dwu- czy trzymiesięczną. To był ciężki przednówek i ta kasza bardzo nam pomogła. Wtedy pożegnałem się z folwarkiem.
    </section>
    <section>
        <time>15900</time>Ale potem przyszedł inny rządca, który nazywał się Ziomek. To był też Polak. Przypuszczam, że Ziomek był (też jak późniejszy, następny) związany z AK czy… W każdym razie z jakąś organizacją polity. Bo to działały. Charakterystyczne, że zarządcami byli przeważnie Polacy. Z Generalnej Guberni przysyłano Polaków na zarządców majątków. Czyli działała gdzieś organizacja, która tych Polaków kierowała. Niemcy akceptowali to. Ziomek krótko był. Młyn był oddalony jakieś pięćset metrów od folwarku. To jest… Potem trochę w czymś się to, stało się ważne. Przestałem pracować tam, ale trzeba mieć Ausweis. Wobec tego… Aha, na święta, pierwsze święta po wejściu Niemców, Bożego Narodzenia ja nie pojechałem do Lwowa. Nie chciało mi się jechać. W Szczepłotach. Baum się strasznie obraził na mnie. Napisał list, czemu ja nie przyjeżdżam i tak dalej. Ale potem okazało się, że ten cały Jaworski, który pojechał, głupio powiedział, że mnie jest bardzo dobrze, po co ja mam jechać. Mieszkałem z Mirkiem Kulmatyckim tam. Życie tej wsi. Pamiętam, odbywały się nacjonalistyczne ukraińskie przedstawienia. Raz szliśmy na to, pamiętam jak dziś to, nocą, wieczorem śmy szli, zimne noce, do sąsiedniej wsi na to przedstawienie. Policja ukraińska… W Wierzbianach był posterunek, osiem kilometrów. Tam był komendant, nazywał się Kałyta. Który był trochę propolski. On już jak zaczął mówić ze mną po polsku, to już… A jego żona (raz w pociągu ją spotkałem) to całkiem jak Polka. Ale Kałyta miał z kolei tutaj… Przy sąsiedztwie była matka jednego z kolegów moich, który trafił do armii niemieckiej.
    </section>
    <section>
        <time>16081</time>Petro Symczyszyn. Jego matka piękna była kobieta, muszę powiedzieć. Ona została kochanką Kałyty. Czyli całe to życie… Ta wieś pulsowała życiem, powiedzmy sobie, erotycznym. Gdzieś to wszystko takie jakieś bezpośrednie. Młodzież się spotykała ciągle, gdzieś tam tego. Wobec tego to trza… Pewnego dnia pojawił się z Bukryj, gdzie był Orski… A Orski był wujem Małgosi Drzewickiej, która jest matką pana Kuby Kozłowskiego. Drzewicki, który był bratem Małgosi, zjawił się u mnie i powiada… On był starszy ode mnie o kilka lat ładne. I co on robi, że jest zbieraczem ziół. Ma <span style="font-style: italic;">Ausweis</span>. Że on skierował mnie do Lwowa do centrali zielarskiej. Ponieważ dla Niemców było zbieranie ziół bardzo ważne, bo na lekarstwo te zioła. Wobec tego tam była centrala. Polak był szefem tego. I trzeba było zebrać kontyngent. Żeby mieć <span style="font-style: italic;">Ausweis</span>, trzeba było zebrać dwadzieścia kilogramów suszonych ziół. To była kolosalna ilość tego. Albo cztery kilogramy rozchodnika. To był taki jak puder, proszek. To się wysypywało. Suszyło się i to tym tym. I zacząłem zbierać zioła. Pojechałem do tego… Pierwszy transport. Trzeba było wozić pociągiem siedemdziesiąt kilometrów worki papierowe, wielkie worki. Trzeba było to nadawać na pociąg, żeby mieć miesięcznie z tego kilkanaście złotych i <span style="font-style: italic;">Ausweis</span>. Jak pierwszy raz dostałem <span style="font-style: italic;">Ausweis</span>… Niestety <span style="font-style: italic;">Ausweisu </span>nie mam, gdzieś przepadł. Ale to był <span style="font-style: italic;">Ausweis</span>, potem okazało się, że był bez wrony, czyli bez pieczątki z orłem niemieckim. Czyli on był półważny. Nie było <span style="font-style: italic;">kriegswichtig</span>.
    </section>
    <section>
        <time>16265</time>Nie było ważne dla celów wojennych. Czyli ochraniał trochę, ale nie bardzo. Jak dostałem <span style="font-style: italic;">Ausweis</span>, szedłem pewnie przez Lwów i wtedy przez ten <span style="font-style: italic;">Ausweis </span>mało nie wpadłem w łapankę. Byłbym wlazł w sam środek łapanki. W ostatnim momencie się zorientowałem i wyszedłem (? 8;00:21:26). A szedłem tak pewnie, dlatego że miałem <span style="font-style: italic;">Ausweis</span>. Ja mam <span style="font-style: italic;">Ausweis</span>, to… Bardzo ciekawe, mieliśmy w młynie detektor, czyli radio. Wie pan, co to jest detektor? To jest na słuchawki taki ten. Mieliśmy i można było nawet Londyn złapać. Ale to krótkośmy mieli, bo okazało się… Przyjechał szwagier młynarza i słuchawki czy coś tam zawiózł do naprawy. Niemcy coś zobaczyli i przyszli. Dobrze, że nam nie tego. Przecież radia wszystkie trzeba było oddawać, nawet detektory. I to zabrali nam. Czy policja ukraińska, czy tego. Zabrali, dobrze że nas nie tego. W każdym razie cały czas pilnie studiowałem wiadomości z frontu. To znaczy prasę miałem z Hruszowa. Poczta była w Hruszowie. Mirek Osiewicz był listonoszem z Hruszowa. Umarł niedawno w Przemyślu. On przywoził gazety zawsze i wiadomości też jakieś. Muszę powiedzieć, że byłem tak (? 8;00:22:51) politycznych wiadomości rozmaitych i tak dalej, jakbym słuchał codziennie Londynu. Tak potrafiłem przełożyć sobie, przeczytać pomiędzy wierszami, jak front… Najbardziej mnie interesował front wschodni. Muszę powiedzieć, on mnie interesował, jak Niemcy szli do przodu. To ciekawy był. On mnie bardzo interesował, bo to się łączyło trochę z tym, że myślałem, że oswobodzą moją matkę. Nie wiedziałem, że matka nie żyje już. Matka moja już nie żyła. Ale to zbieranie ziół po pół roku się skończyło, wobec tego powstała koncepcja, żebym był zatrudniony… Może przerwiemy to. Nie. Żebym… <span style="font-weight: bold;"> Proszę mówić.</span> Żebym został zatrudniony w młynie, w moim młynie, którego byłem właścicielem. Jako magazynier i buchalter. Miałem wtedy szesnaście lat, nawet mam zdjęcie, jak idę do młyna, jest napis: <span style="font-style: italic;">Staatliche Mühle Verwaltung Krakau–Lemberg</span>.
    </section>
    <section>
        <time>16453</time>Ja idę z wielką księgą, która gdyby istniała, byłaby fantastycznym dokumentem tych okolic. Ponieważ do tego młyna przywozili z bardzo dalekich okolic, ponieważ przemiał był reglamentowany. To znaczy na <span style="font-style: italic;">Mahlkarte</span>, czyli karty przemiałowe. Do moich obowiązków należało, jako buchaltera i magazyniera, ważenie zboża, wycinanie <span style="font-style: italic;">Mahlkarty</span>. Ja odpowiadałem za to… Czy tam była ograniczona ilość, ileś tam, dwadzieścia kilogramów nie wiem czy na kwartał, czy na mógł przemielić. To się wlepiało do księgi, zapisywało się wszystko. Zostałem buchalterem i magazynierem, z tym że to się łączyło z dużą odpowiedzialnością, bo w przypadku kontroli i znalezienia niezarejestrowanego zboża była kara śmierci. Czyli groziła mi kara śmierci, jeżeli… Człowiek sobie nie zdawał sprawy z tego. Więc ważyło się to, a potem się wydawało z kolei, jak nastąpił przemiał, mąkę temu chłopu. Czasem oni czekali po kilka dni, czasem zostawiali zboże i dopiero przyjeżdżali… Trzeba było wyznaczyć, kiedy mają przyjechać, bo to całe kolejki były do tego. Bo przyjeżdżali z dalekich bardzo stron. I trzydzieści kilometrów nawet przyjeżdżali, przywozili zboże. Aż się dziwię, z miejscowości, które są dzisiaj po stronie polskiej daleko. Ta księga wielka, gdzie były nazwiska wszystkich chłopów z rozmaitych terenów… Dwóch czy trzech powiatów, bo to za czasów niemieckich to był powiat Rawa Ruska. Nie Jaworów, tylko <span style="font-style: italic;">Kreis </span>Rawa Ruska. Czyli cały <span style="font-style: italic;">Kreis </span>Rawa Ruska i z jaworowskiego, i z tego, to to wszystko przywoziło spod Sokala, ze Szkła i tak dalej, dziesiątki kilometrów. I tam nazwiska były wszystkich klientów, że tak powiem, zapisane. Miejsce zamieszkania i tak dalej. Przyjeżdżał tak jak na kontrolę. W Rawie Ruskiej był szef <span style="font-style: italic;">Kreisstelle für Mühlen Verwaltung</span>, zarządu młynów, volksdeutsch inżynier Wurm.
    </section>
    <section>
        <time>16633</time>Przyjechał samochodem. I jak to samochodami jeździli, benzynę, cholera, mieli. Okazuje się, z drzewem co jeździły ciężarówki… Ale syntetyczna benzyna. Przecież oni wszędzie syntetyczną benzynę mieli. Wojnę, tyle czołgów, tyle tego, ile produkowali tej benzyny. Przyjechał samochodem, kontrolę zrobił. On tam oczywiście wiedział, był ustosunkowany przychylnie. Miał tylko zastrzeżenia, że mam charakter, brzydko, nieczytelnie piszę, księga nieczytelna. Więc dobrze. Z młynem chodziło o to, żeby to była placówka polska. Był Mirek Kulmatycki Polak, Jaworski Polak, ja byłem Polak. Kapycia, Ukrainiec, nie chciał dopuścić mnie na to… Zajął ważne stanowisko kasjera. On przedtem przyjmował zboże. Cała się rozegrała batalia, intrygi niesamowite Ukraińców, żeby nie dopuścić mnie. W każdym razie zostałem. I przez… To był czterdziesty który. Ciągle były obawy wielkie, że młyn zamkną. Bo tylko niektóre młyny zostały do ruchu dopuszczone. Łączyło się to też z poligonem. Mianowicie w rejonie Jaworowa jest ogromny poligon, który jest do dzisiaj. Tam teraz ćwiczą oddziały amerykańskie z ukraińskimi. Natomiast ten poligon został utworzony przed wojną w 1937 czy 1938 roku w Trościańcu, który należał do Kostkiewiczów. Tym zakończę, że ciągle groziło nam, że zostanie to objęte poligonem. A poligon, to rozbierali wszystko, wysiedlali ludzi, domy rozbierali, wszystko. On się rozrósł do ogromnych… To był największy poligon w Europie, rakietowy, za czasów sowieckich. Stąd w Jaworowie stacjonowała (nie wiem, czy stacjonuje dalej) cała dywizja czołgów. To ciekawe jest, skąd się początek wziął tego. To się łączy z Kubą Kostkiewiczem. Było ich trzech czy czterech braci. Wszyscy byli oficerami rezerwy. Może ktoś był w służbie czynnej, jeden czy dwóch.
    </section>
    <section>
        <time>16811</time>Mieli znajomości, jak to się dzisiaj mówi, w MON-ie, Ministerstwie Spraw Wojskowych. Wobec tego chłopacy potrzebowali pieniędzy. Ojciec nie bardzo im chciał dawać, ale miał lasy. Nie łatwo było sprzedać las, nie łatwo. Ale uzyskali, tylko że wojsko kupiło od nich na poligon jakiś szmat lasu. I stąd się wziął ten poligon, który za czasów sowieckich był też poszerzany. Za czasów niemieckich został jeszcze… Rozrósł się aż pod Niemirów i tam na przykład Szczerzec został objęty. I za czasów drugich Sowietów, jak to się mówiło, został znowu roz… I największy poligon w gruncie rzeczy, mówiono, że w Europie. Czy to prawda, że największy, nie wiem. W każdym razie ogromny obszar. Stanowił zagrożenie dla całej ludności, ponieważ to się łączyło z wysiedlaniem ludności, rozbiórką, przenoszeniem i tak dalej. A wszystko zaczęło się od synów Kostkiewiczów, którzy chcieli sobie mieć gotówki trochę, żeby sobie wesoło pożyć. Ja zresztą Kostkiewiczowi opowiadałem, jak to wyglądało, z mojego punktu widzenia, który zresztą odpowiada prawdzie. Więc pracowałem tam. I to jest rok 1942. Jeszcze jeden muszę tutaj… 1942 – kontrole. Wpadają Niemcy. Przywożą oczywiście wódkę. Przywożono wódki ciągle – samogony, wódka. Na kontrolę żandarmeria przyjeżdża. A wiadomo, kara śmierci, jeżeli… Ale wiadomo było, że trzeba ich podjąć wódką i przygotować coś. Przyjeżdżali zawsze w towarzystwie policjanta ukraińskiego. Pamiętam, przyjechał raz Niemiec, podoficer żandarmerii. Z tym że stosunki na Kresach, w Galicji, były zupełnie inne, jeżeli chodzi o stosunek do Niemców. I Niemców do Polaków. Mianowicie w żandarmerii niemieckiej było bardzo dużo Ślązaków. Nawet byli volksdeutsche z Generalnej Guberni, którzy mieli życzliwy stosunek do Polaków, a nie lubili Ukraińców. Czyli byli jak gdyby sojusznikami Polaków przeciwko Ukraińcom. Potem się zaostrzała ta sytuacja. Przyjeżdżał z Ukraińcem, który satysfakcję miałby, gdyby pociągnąć Polaka do odpowiedzialności.
    </section>
    <section>
        <time>17003</time>I przyjechał taki ten. Ja nie pamiętam, dlaczego za piecem była ta butelka, którą chłop jakiś przywiózł. Już ja miałem szesnaście lat, może piętnaście. I wyjąłem te… A mieliśmy kieliszki. Szkło było za czasów niemieckich w sklepach. Ale nie wiem dlaczego były jeszcze przedwojenne kieliszki do wina. Czyli jak się piło, to wielki kieliszek do wina, wódkę. Więc rozlałem tę wódkę. I ja się patrzę: wypił ten żandarm. Nagle oczy w słup i za pistolet. Ale zobaczył, że ja też wypiłem. Tu był jakiś spirytus cholerny, jakiś (? 8;00:34:13) czy coś takiego. Co było coś okropnego. Ale zobaczył, że ja, więc potem się rozgadał tego, owego i już o kontroli zapomniał. Potem przyjeżdża pewnego dnia… Ale to już jest późniejszy okres. Ale opowiem teraz, żeby nie zapomnieć. Przyjeżdża żandarm młody. Dwadzieścia dwa lata miał. Z Złotozubem, który mnie w twarz uderzył. Przyjeżdża i Złotozuby… Przyjeżdża i powiada… Oczywiście skończyło się na wódce. On (? 8;00:35:02), że on tu przyjechał kontrolę zrobić, wszystko, tego. Powiada: <span style="font-style: italic;">My tu walczymy, ja tu walczyłem. </span>Na Ostfroncie walczy. Ile czołgów. Siedział na zapleczu. I co się okazuje, młody po którymś tam kieliszku wódki zaczął mówić po polsku. Przedtem mówił po niemiecku. Ukrainiec zbaraniał. Bruno Bauer z Warszawy. Volksdeutsch. Który był w żandarmerii. Do jedenastej chyba tak urzędował. Wyjechali. Ja się patrzę (to była zima chyba), karabin stoi w kącie jego, zostawił karabin. Patrzę, nic, stoi. Nagle strzały z pistoletu.
    </section>
    <section>
        <time>17177</time>Wpada: <span style="font-style: italic;">Mein Gewehr, mein Gewehr. Wo ist mein Gewehr?</span> Ja pokazuję: <span style="font-style: italic;">Tu stoi</span>. Ten chwycił karabin, jak dziecko objął i wybiegł. Bo gdyby wrócił bez karabinu, to przecież by poszedł od razu na front wschodni. I teraz… Kilka miesięcy później jest… Wtedy Marysia przyjechała z dziećmi z Warszawy. Przyjechała… Bo akurat nie było… To była wiosna już, 1942, 1943. Akuratnie była taka atmosfera, były aresztowania duże wśród Polaków, wykryli organizację. Aresztowania w Rawie Ruskiej i tak dalej. W pewnym momencie Hania wpada, ja się myję. Jest niedziela, więc człowiek się myje, miednica z ciepłą wodą. Raz w tygodniu taką ablucję. Ona wpada: <span style="font-style: italic;">Niemcy, Niemcy.</span> Ja się patrzę: rzeczywiście. Myślę sobie: co zrobić? Czy wyskakiwać przez okno? Jest okno otwarte. Nie zdecydowałem się wyskoczyć. Wchodzę. Stoi Bruno Bauer i stoi policjant ukraiński, jakiś zadowolony. Powiada: <span style="font-style: italic;">No, przyjechaliśmy, żeby cię aresztować. Do Rawy Ruskiej.</span> Bauer: <span style="font-style: italic;">No, przykro mi, ale do Rawy Ruskiej. Mam nadzieję, że się wyjaśni.</span> Ja sobie myślę: czemu ja nie uciekałem? I w tym momencie, pamiętam, jak dziś, jak to jest, jak się nogi robią jak z masła. Myślę sobie… W kolanach czuję tak. I czemu ja nie wyskoczyłem przez okno? A Ba miał taki neseserek. Powiada… Taka teczka, jak to są (? 8;00:38:20). Powiada: <span style="font-style: italic;">A cała dokumentacja jest tutaj.</span> Ten Ukrainiec taki zadowolony. Otwiera, a tam koniak i czekoladki dla dzieci. Straszny żart. Zrobił sobie żart. Gdybym ja, dajmy na to, wyskoczył, to może nie on, ale Ukrainiec by strzelił. To są takie momenty, kiedy człowiek jest na pograniczu życia i śmierci albo czegoś innego, czegoś złego. Dlaczego on to prze? Mianowicie, on zapamiętał sobie z tym karabinem. Bo nie był przedtem ani razu. A sobie zapamiętał, że ten karabin stał i że on że i przywiózł dla dzieci, które widział zanim ten, czekoladki i przywiózł koniak (? 8;00:39:16).
    </section>
    <section>
        <time>17360</time>Ja potem opowiadałem Niemcom tę historię. Z Niemiec zachodnich w latach siedemdziesiątych. W takiej sytuacji, że mi chodziło o to, żeby nie było jakiegoś spięcia. Ja im opowiadałem tę historię. Byli zachwyceni. Historia o dobrym Niemcu. Opowiadam o dobrym Niemcu. Im to się tak podobało, bo to był, rzeczywiście… A to był, co tu dużo mówić, <span style="font-style: italic;">volksdeutsch </span>Bruno Bauer z tego [?]. Jeszcze żeby sprawy niemieckie. To są dziwne historie. Mianowicie ciotka Mirka Kulmatyckiego, z którym mieszkałem, młynarza, który umarł w Kłodzku jako młynarz też… A syn jego jest teraz profesorem na uniwersytecie, Mirka Kulmatyckiego, który po polsku mówił… Rany boskie, jak on mówił po polsku strasznie, tak z ukraińska. A równocześnie… A pisać to już w ogóle. To on jest profesorem we Wrocławiu, ten syn. A w ogóle był na badaniach z Austrii w osiemdziesiątych latach pojechał do Australii z żoną, a z Australii do Indii na badania, ponieważ jogą się zajmuje. To jest taka rodzina, już do porównania, jakie są losy czasem ludzi. Otóż jego ciotka wyszła za mąż, czy ona się nazywa, Lang. Niemiecka rodzina. W Hruszowie. Do tej ciotki… Miała syna. Nawet okazało się potem, się dowiedziałem, że to był nieślubny syn jej. Ten facet nazywał się Lang. To był brat Osiewicza, który był listonoszem w czasach niemieckich w Hruszowie i który zmarł w Przemyślu. To był jego z innego ojca brat przyrodni. Otóż Lang znalazł się u Niemców, w wojsku niemieckim. I przyjechał na urlop. SS, z trupią czaszką. Przystojne chłopisko. Miał dwadzieścia dwa czy trzy lata.
    </section>
    <section>
        <time>17543</time>Przyszedł do młyna i nawet popił sobie, zaczął strzelać z pistoletu. On rezydował w Hruszowie u rodziny. Ale jak Ukraińcy zobaczyli, że tutaj przyszedł jakiś ten, wobec tego my jesteśmy, że tutaj facet jest niemiecki. Daję tu jako ilustrację, że Niemcy, którzy w potocznym tym jako Niemiec, zdrajca (bo przecież miał obywatelstwo polskie przed wojną) mógł być zlikwidowany, spełniał rolę pozytywną na Kresach, ochraniając niejako przed Ukraińcami przez samą swoją obecność. Tak że to są… Potem pewnego dnia… Ja muszę powiedzieć, to cała epopeja była z tym całym młynem. Popow, kapitan sowiecki, który się znalazł, potem pracował w innym, sąsiednim <span style="font-style: italic;">Liegenschafcie</span>, folwarku. Pamiętam, jeszcze w Szczepłotach piłował drzewo i ja z nim piłowałem drzewo. I on mi cały czas opowiadał o stosunkach… Znaczy trudno powiedzieć, żeby było o stosunkach w Związku Sowieckim. O Stalinie i o Leninie. Był absolutnym przeciwnikiem Stalina. Jakkolwiek przypuszczam, że był z nowej generacji oficerów sowieckich, już stalinowskich, natomiast był zwolennikiem Lenina i Trockiego nawet. To były pierwsze takie te, które przy piłowaniu drzewa, jak razem z nim piłowałem, to pierwsze lekcje z historii partii rosyjskiej od niego otrzymałem. Potem raz jechaliśmy (zima, mróz straszny) na Kłonice do <span style="font-style: italic;">Liegenschaftu</span>.
    </section>
    <section>
        <time>17730</time>A w <span style="font-style: italic;">Liegenschafcie </span>była komórka polska. Trudno powiedzieć, czy to było związane z AK, czy nie. Jego usadowili w <span style="font-style: italic;">Liegenschafcie </span>w Kłoniach, bo tutaj prawdopodobnie coś nie mógł już. I powoził sankami. Jechałem z nim. Po wódce jechaliśmy. I on powiada tak: <span style="font-style: italic;">O, smatri, tak</span> ros. (9;00:06:01) <span style="font-style: italic;">Niemiec, tak nie pajediet. Tolka Ruski i Palaczek pajedzie.</span> To jest… Jak otwarcie o swoich… Rozmawiało się o nastawieniu do Niemców. Przecież on mógł się obawiać. Czy ja z kolei. O swojej sympatii jak się wyrażało. Ale potem okazało się, że w młynie… Że bitwa pod Stalingradem i Niemcy zmieniają kurs w stosunku do Polaków. Wyszło jakiś ten, że właściciele młynów (może to dotyczyło czegoś innego też, folwarków na pewno nie) mogli uzyskać dzierżawę. Mogli stać się dzierżawcami swoich własnych młynów. Wobec tego Baum zaczął działać, przy pomocy inżyniera Brulińskiego, który działał przy budowie młyna, żebym mógł zostać dzierżawcą swojego młyna. I zaczęła się cała historia z Ukraińcami we Lwowie już. Z jednej strony, że to będzie poligon, z drugiej strony, że… Jakby było… Nie wiem, jak to się stało, że zostałem niby dzierżawcą (? 9;00:07:52) młyna. Robiłem to samo, co przedtem, czyli byłem buchalterem i kasjerem, ale mogłem zatrudniać. Ściągnąłem… Jaworski odszedł, z żoną wyjechał. I przyjechał mój… Wobec tego trzeba ściągnąć Polaków. Przyjechał mój… Moja Marysia wyszła za mąż drugi raz. Przyjechał jej mąż. Z dziećmi przyjechali.
    </section>
    <section>
        <time>17913</time>Im się zaczęło palić pod nogami w Warszawie. Że ja go zatrudnię jako buchaltera, na swoje stanowisko. Ale chcieliśmy ściągnąć Polaka z Rawy Ruskiej, młynarza, który był Błaszczak. Pojechaliśmy do Rawy Ruskiej. To zostało obgadane. Błaszczak był objęty oczywiście przez <span style="font-style: italic;">Arbeitsamt </span>i pracował przy wyrębie lasu. Młynarz, który był kierownikiem młyna przed wojną u nas. Polak. To zostało ugadane z <span style="font-style: italic;">Arbeitsamtem</span>, w którym byli w Rawie Ruskiej Ukraińcy, że oni dadzą zgodę na to, żeby go przenieść, z lasu zwolnić. Wyprawiliśmy się (pamiętam, była to niedziela) na niedzielę do Rawy Ruskiej. Trzydzieści kilometrów w jedną stronę. Pojechaliśmy z Jerzym, moim szwagrem. On z Warszawy, był zupełnie nieobeznany z Ukraińcami. Wiedział, że Ukraińcy to wróg. Wobec tego… Jedziemy do <span style="font-style: italic;">Arbeitsamtu</span>. Przyjechaliśmy. Oczywiście cała bateria wódki. Przyjeżdżamy do <span style="font-style: italic;">Arbeitsamtu </span>i tam wykupywanie Błaszczaka. Pijemy wódkę z tymi Ukraińcami. Ja tylko pamiętam pięć szklanek. Potem już nie pamiętam. Ale jeszcze poszedłem gdzieś tam do Błaszczaka na obiad. Wychodzę. Jerzy był bardzo wysoki, długie nogi. Stoi pod cerkwią. Wokoło niego Ukraińcy. I chcą bić. A on tylko ręce wyciąga i nogi, kopie, żeby nie dopuścić. Pod cerkwią. Coś on tam się wplątał z Ukraińcami. Ja tam zobaczyłem. Na tyle przytomności miałem, porwałem go i z nim do cerkwi. I, pamiętam, tylko (oczywiście po wódce) myślałem, że to w jakiś sposób zamaskuje ten. Oczywiście bzdura. W tej cerkwi klękam i żegnam się trzy razy. Oni się żegnają trzy razy. I odwrotnie. Nie tak, tylko tak. Tak się żegnam, żeby mnie wzięli, że ja jestem Ukrainiec.
    </section>
    <section>
        <time>18087</time>I jego cią. A on był w bundzie. To była późna jesień. Bunda to jest taki płaszcz, jak się jechało wózkiem daleko. On się wyrwał mi i przed ołtarz. A tam ksiądz był przed ołtarzem. Bo się odprawiała msza czy coś. Na szczęście nie doszedł do tego. Wróciliśmy. A tutaj stoi żandarmeria niemiecka. Bo awantura, zbiegowisko. Ale Niemcy byli… Jak widzieli… Nawet nie pamiętam, żeby nas legitymowali. Jak widzieli, że tu gdzieś tam coś popili, to tak podchodzili… Jakoś nas puścili, tylko żeby jechać, wracać. Pojechaliśmy z powrotem. Wzięliśmy Błaszczaka ze sobą. Już wykupiony za wódkę. Przyjeżdżamy wieczorem późno. Młyn stoi. Mój kolega Hrynio okazuje się zamknął młyn i poszedł na nacjonalistyczne przedstawienie do wsi. Coś przedstawiał czy coś. Ja pamiętam, że po tej wódce to wszystko jeszcze… Przyszedłem, wszedłem tam i chciałem go ściągnąć z tej sceny. Pamiętam tylko jedną rzecz. Gdzieś… To była taka czytelnia „Proświt”, jakby dom kultury ukraiński. I tam był taki łuhowiec (Łuh to organizacja była ich) i mi, cholera, taki nóż tutaj… Ale wplątał się jeden inny i jakoś go odciągnął. Ja zawsze opowiadam, że Ukrainiec (jak o stosunkach polsko-ukraińskich się mówi) chciał mnie zabić i Ukrainiec mnie uratował. Zresztą on potem bardzo pozytywną (ten drugi, co mnie uratował) rolę odegrał, ale to już późniejsze czasy. Natomiast wtedy jaka atmosfera była tam. Jak było niebezpiecznie, jakśmy tam siedzieli. Człowiek sobie nie zdawał sprawy z tego, że Błaszczak, który przyjechał wtedy, żeby pracować w młynie, przesiedział całą noc w krzakach. Nawet w domu nie chciał nocować, bał się. I na drugi dzień na piechotę z powrotem do Rawy Ruskiej wrócił. Tak że cała nasza kampania, żeby ściągnąć Polaka, spełzła na niczym. Aleśmy ściągnęli potem drugiego młynarza. Najpierw Makarucha był. To był trochę pół Polak, pół Ukrainiec.
    </section>
    <section>
        <time>18272</time>Ale potem Polaka Szablewskiego, Niestety, potem go Ukraińcy zamordowali. Już jak ja wyjechałem, na drugi dzień czy na trzeci przyszli Ukraińcy i go zamordowali, a ja wtedy wyjechałem. Ale to już jest dalszy ciąg tego wszystkiego. Jeszcze tam jest? <span style="font-weight: bold;">Jeszcze, proszę.</span> Była to taka historia. Mianowicie zaczyna się potem… Razem dzierżawcą młyna byłem kilka miesięcy tylko, ponieważ przyszła partyzantka sowiecka i partyzantka UPA. Z Wołynia oni przyszli – UPA i sowiecka. To była chyba armia Kowpaka partyzancka. Zagony były tej. Pewnego dnia… Był taki rządca na folwarku Panaszek. Rzeczywiście bardzo pozytywna postać, Polak oczywiście. Z żoną był. Panaszek miał trudności finansowe i ja mu pożyczyłem pieniądze, kilkaset złotych. I on mi te pieniądze miał oddać w zbożu, worek zboża. Ja wziąłem z młyna sanie. Chłop tam był z jakiejś wsi, nie wiem skądeś. Powiedziałem, że prędzej zmielę, ale niech mnie podwiezie. Pojechaliśmy na folwark po zboże. Jesteśmy w spichrzu, o którym mówiłem, przedwojenny spichrz, na piwnicy co stał. Nagle wołają partyzanci. Wychodzimy, a tu biegnie kilkunastu z pepeszami. Białe ochronne te mieli, sowieccy partyzanci, na ubraniach. Oczywiście nas otaczają od razu, prosto, co i jak. Ponieważ ja na skutek nauczycielki, którą lubiłem, która uczyła rosyjskiego, po rosyjsku mogłem mówić, więc zacząłem z nimi po rosyjsku. To wiem, żem jakoś tego. Jeszcze miałem, rękawiczki sobie kupiłem, I, cholera, pies był, którego ja od dawna… Przybłęda. I on wygrzebał… Ja schowałem rękawiczki, jak partyzanci biegli, pod śnieg.
    </section>
    <section>
        <time>18463</time>Oczywiście odgrzebał ten pies. I partyzant woła: <span style="font-style: italic;">O, perczatki, perczatki. </span>Czyli rękawiczki. (? 9;00:17:53) ucieszył się. Pies wygrzebał mu te rękawiczki. Powiadają do mnie, że: <span style="font-style: italic;">Pajedziesz z nami, budziesz w perewodczyk. </span>Mój rosyjski nie był tak dobry jednak. Myślałem <span style="font-style: italic;">perewodczyk</span>, że przewodnik, a to znaczy tłumacz. Posadzili mnie… To była cała kolumna sań. Wracali z akcji spod Lwowa. Gdzieś w Brzuchowicach wysadzali jakieś wodociągi, coś. I mnie sadzają na ostatnie sanie. Siedzi jakiś kapitan, cholera. Był to Izraelita. Pyta tak: <span style="font-style: italic;">A pan Wandu Wasiliewsku znajesz?</span> A ja powiadam: <span style="font-style: italic;">Znaju</span>. Akuratnie była taka historia, rzeczywiście… Znaczy nie znałem osobiście, ale otarło się o to, bo profesor Bujak, inni we Lwowie za czasów sowieckich, jak chcieli przez Wandę Wasilewską, która była deputatem, posłem, starali się przez nią, żeby zwolnić moją matkę z Kazachstanu jako żonę profesora Uniwersytetu Lwowskiego. Wdowę po profesorze. Oczywiście z tego nic nie wyszło. Nawet mam zapisane to, że Wanda Wasilewska (ja zapisałem) uda się do dostojnika sowieckiego Chruszczowa. Chruszczow był wtedy sekretarzem Ukrainy. Dlatego powiadam:<span style="font-style: italic;"> Wandu Wasilewsku znajesz? – Znam.</span> Był cały wykład na temat, jak to będzie, jak to Wanda Wasilewska, jak to tego. Ale jak oni byli przeszkoleni. Jedziemy z tym. Przez wieś jechaliśmy. Wszyscy widzą, że mnie wiozą. To wszyscy (? 9;00:20:10) koniec. Ja w pewnym momencie patrzę na zegarek, na wszelki wypadek. A miałem… Zegarek, który Baumowa mi dała, był to zegarek Omega. Stary. On był nie na rękę, tylko na wisząco, ale był w takiej skórce. Ona mi dała dlatego, ponieważ kupili mi taki zegarek od lotnika niemieckiego.
    </section>
    <section>
        <time>18638</time>To jest inna historia. Za śmieszną cenę. Kilogram, dwa kilogramy masła (? 9;00:20:46) rzeczy. Tutaj przyjechał potem facet po ten zegarek. To był zegarek Patek. Dawali wtedy dwieście pięćdziesiąt do trzystu pięćdziesiąt milionów (na miliony były wtedy) złotych. I ja, niestety, ten zegarek, który przetrwał cały czas… Nie miałem go na ręce wtedy. Tylko żebym go nie miał, to on by został. Ukradli mi ten zegarek. Dwieście pięćdziesiąt czy trzysta milionów mi przeszło koło nosa. To była wartość wtedy domku jednorodzinnego. To był wtedy 1990 rok mniej więcej. Ten zegarek, co miałem zamiast tego, schowałem naturalnie do kieszeni na wszelki wypadek. Wiedziałem już, że tutaj to jest zagrożone. Miałem już buty porządne, z filcem. Kożuszek miałem, ale to był przedwojenny jeszcze. Taki serdak. I ja podczas tej całej rozmowy patrzę, na czym ja siedzę, coś miękkiego. A to była świnia, cała zabita świnia. Gdzieś oni ją tam zabili. Przywieźli mnie do wsi wśród lasów. I cały mój przyjaciel (już stał się przyjacielem), kapitan, powiada:<span style="font-style: italic;"> No, coś tego.</span> I tak wygląda, że chce mnie zrewidować. A, jest przede wszystkim: <span style="font-style: italic;">Wojewać z nami budiesz?</span> Żebym został w partyzantce z nimi. Ja powiadam (jak się tu wykręcić) tak: <span style="font-style: italic;">Ot, ja bym wojewał, tolka u mienia babuszka staraja. </span>Myślę sobie, nawet jakby sprawdzili, to jest Hania. Może być, że to <span style="font-style: italic;">babuszka</span>. Oni mi pokazywali automat, jak się obsługuje, to, tamto. A, taka rozmowa jeszcze. Ja powiadam: <span style="font-style: italic;">Kak wojewać, u mnie</span> ros. (9;00:23:09). <span style="font-style: italic;">Nie to</span> ros. (9;00:23:12), <span style="font-style: italic;">ale broni nie ma.</span> ? (9;00:23:13). Drugi powiada: <span style="font-style: italic;">Ha, ha</span> – śmieje się <span style="font-style: italic;">– on nie znaje. Ubij Niemca i wazmij tam te. Zabij Niemca i weź broń. </span>Dobrze. (? 9;00:23:28) jak on do tej rewizji, to ja sobie myślę: holender, znajdzie zegarek, może być niedobrze. I wyciągnąłem ten zegarek z kieszeni. I on wziął zegarek zadowolony.
    </section>
    <section>
        <time>18821</time>Powiada: <span style="font-style: italic;">O, batinki. Pamieniajem.</span> Wziął moje buty i dał mi czterdziesty czwarty numer trzewiki rozchodzone, stare. Więc ja te trzewiki… Wyglądam jak tego. Kurtkę miałem, tę kurtkę mi wzięli. Tylko nie wiem, czy kurtkę mi zostawili, czy podkożuszek. W każdym razie coś mi wzięli. I teraz to do dowódcy na rozmowę. <span style="font-style: italic;">– Tolka niec, nic nie powiedz,</span> że wzięli to mi, żebym nie powiedział. Idę do dowódcy. Leży na łóżku. Ciekawe, w polskim mundurze był. Po rosyjsku mówił oczywiście. Semickie rysy. Powiada:<span style="font-style: italic;"> Znajesz, gdzie Niemcy? – Znaju. Tam </span>– mówię –<span style="font-style: italic;"> w Jaworowie. – A, my tu znajem, znajem. </span>Już nie pamiętam, co on mi tam tego. Całe przesłuchanie co tam trwało. Puścił mnie. Kapitan zadowolony, że nic tego, wzbogacił się. Powiada, że mnie puszczą z powrotem. Zawołał chłopa z podwody. Bo oni podwody mieli na tych saniach. Wszystkie sanie chłopów brali. Takiego Ukraińca i powiada: No, masz go odwieźć do Szczepłot. Tolka, żeby nic mu się nie stało. Bo jak tego, to ja kożuch z <span style="font-style: italic;">tiebia zerw</span>u. Skórę z ciebie zerwę. Bo wiedzieli, że UPA tam. Ja sańmi wróciłem wieczorem do… A tam cała wieś, wszyscy, za partyzantka sowiecka. Wszystko zrabowane. W domku cośmy mieli, to wszystko obrabowane. Mirek Kulmatycki w jakimś podartym, ostatni. Wszystko zrabowane, wszystko tego. Ale Hania szczęśliwa. Bo wszyscy powiedzieli: Zabrali. To gdzieś, że mnie zabili już. Było to niebezpieczne. Bo na przykład w sąsiedniej wsi wrócił chłopak. Ukrainiec. Ze Lwowa, ze szkoły. Miał legitymację szkolną. Tam było… Oni tam po niemiecku… To zastrzelili go.
    </section>
    <section>
        <time>19000</time>Jakbym ja miał przy sobie legitymację, że jestem (a legitymacja była po niemiecku) <span style="font-style: italic;">Hauptmühle Kriegsverwaltung</span>, to, to, to. Takie legitymacje były, normalna rzecz. I pieczątka. Jakby zobaczyli tę legitymację, to by w ogóle się nie zastanawiali, tylko by strzelili i koniec. Tak że ja tej legitymacji nie miałem. I tak się pierwsze spotkanie z partyzantkami… Grudzień 1943 roku i styczeń 1944 to jest okres, kiedy w powiecie jaworowskim nasiliła się działalność partyzantki sowieckiej i zaczęła się również działalność UPA. Po zagarnięciu mnie przez partyzantów radzieckich dochodziło cały szereg razy do dalszych przejazdów (rajdów, jak to nazywano) partyzantów sowieckich. Pamiętam, jak przez wieś przechodziła nocą cała duża grupa, właściwie można powiedzieć jak gdyby dywizja, partyzancka, nawet z artylerią. Oczywiście to wszystko łączyło się z rabowaniem domów. Nawet nie można się dziwić. Oni mówili wprost: <span style="font-style: italic;">Nam eta nużno, tibie nie nużno, my wojujem. My wojujemy, my walczymy, nam to jest potrzebne.</span> I zabierali. Tak że przemarsz takiej grupy partyzanckiej łączył się zawsze ze stratą mienia. Pamiętam, pewnego razu nagle przed młyn zajechały tak zwane <span style="font-style: italic;">żałubnie</span>. Co to są <span style="font-style: italic;">żałubnie</span>? <span style="font-style: italic;">Żałubnie </span>są to sanie jak gdyby osobowe podkute metalem. Mówię o tym dlatego, że sprawdzałem kiedyś w słowniku języka polskiego i wyrazu <span style="font-style: italic;">żałubnie </span>nie ma. A to było powszechnie używane tam na wschodzie nazwa tych sań, eleganckich, jak gdyby zimowa bryczka. Otóż nagle zajeżdżają galopem te sanki. W nich siedzi piękna dziewczyna, Rosjanka, w białym kożuchu. Obok niej partyzant też, jakiś oficer. W nogach mają cały pęk, można powiedzieć, automatów.
    </section>
    <section>
        <time>19192</time>Zawrócili, przejechali szybko i pognali gdzieś dalej. To mi tak utkwiło w pamięci, ta taka para młodych ludzi, którzy być może pojechali gdzieś tam dalej po śmierć. Dlaczego o tym mówię, że po śmierć? Bo właśnie w tym czasie pewnego dnia od strony lasu, ze strony Niemirowa przed lasem był duży teren, jakiś kilometr, łąk. Nagle rozwinęła się tyraliera Niemców. Za nimi, trochę ociągając się, szła policja ukraińska. Niemcy to była żandarmeria niemiecka. Pamiętam, tyraliera szła. Dlaczego? Dlatego, bo ta skarpa cała, na której leżał dwór szczepłocki, a również wsie Zawadów i Szczepłoty… Skarpa bardzo charakterystyczna dla tych terenów. W Zawadowie, w Szczepłotach było zgrupowanie partyzantki sowieckiej. I ta grupa Niemców, wspomagana przez policję ukraińską, chciała ich jakoś usunąć. Oczywiście ich siły były w stosunku do Sowietów za małe. Pamiętam, staliśmy pod młynem. Mały synek mojej ciotecznej siostry Leszek uznał, że będzie nie razem z babami, ale razem z mężczyznami i siadł razem z nami przed młynem z chłopami, którzy byli wtedy w młynie i mielili swoje ziarno. I z daleka obserwowaliśmy przebieg całej akcji. Ta grupa doszła do skarpy, do wzgórz i zaczęła się strzelanina. Po tym wszystkim poszedłem zobaczyć, jak wygląda teren potyczki. Przede wszystkim interesowało mnie, co się stało na folwarku, gdzie był rządca Panaszek i gdzie znajdowały się jeszcze zabudowania dawne dworskie, dwór i tak dalej. Wtedy jak przyszedłem, zobaczyłem dopalający się dziewiętnastowieczny dworek, który nie wiem dlaczego zapalił się, spłonął.
    </section>
    <section>
        <time>19366</time>Z partyzantami sowieckimi poszły niektóre z dziewczyn. Dziewczyn, może mężatki. Rosjanki, które zostały po wycofaniu się Sowietów w 1941 roku. Niektóre wstąpiły do partyzantki – te, które nie miały dzieci. Mówię o partyzantach dlatego, ponieważ teren cały zmienił się bardzo w tych miesiącach w styczniu i lutym 1944 roku. Przedtem był to teren stosunkowo spokojny. Czasem słyszało się o jakichś ekscesach. Oczywiście problem ukraiński narastał. Odbywały się spotkania Ukraińców, śpiewy. Taka pieśń była: My Polakił, wsi Żydił za Wysło prożenem. Czyli: Wypędzimy Polaków, wszystkich Żydów za Wisłę. Mirek Kulmatycki opowiadał: Ukraińcy śpiewają „Budu rizaty Polakił”. Ukraińcy śpiewają, będą rżnąć Polaków. Pewnego dnia słyszeliśmy o wypadku wymordowania jakiejś rodziny. To jeszcze było przedtem, w roku, z początkiem 1943. Kogoś nawet przerżnęli piłą. To już był mord zapożyczony z Wołynia. Ale to były ekscesy, które były rzadkie. W roku 1942 czy 1943. Natomiast na przełomie 1943 i 1944 to się nasiliło. Jeżeli dawniej chodziłem na piechotę na stację kolejową do Jaworowa szesnaście kilometrów przez pola sam… A pewnego razu, kiedy wracałem ze Lwowa pociągiem przez Rawę Ruską, w nocy wracałem. Wyszedłem z Rawy Ruskiej na piechotę o godzinie piątej po południu, a przyszedłem o godzinie pierwszej w nocy (to było trzydzieści kilometrów) do Szczepłot. Lasami. Czyli jak było spokojnie wtedy jeszcze, że człowiek przechodził… Dzisiaj bałbym się przejść nawet tutaj u nas w nocy teren kilkudziesięciu kilometrów przez obcą okolicę przez las. Ale wtedy już zaczęło się niebezpiecznie. Pewnego razu wyjechałem do Lwowa.
    </section>
    <section>
        <time>19551</time>I chciałem tutaj wspomnieć, o tym nie mówiłem, że bardzo często jeździłem do Lwowa. Najpierw woziłem zioła, które zbierałem, a potem jeździłem, ażeby odetchnąć trochę polskim powietrzem we Lwowie. Bo przecież w Szczepłotach byliśmy wszyscy otoczeni poprzez samych chłopów ukraińskich. Często jeździłem do Lwowa i czasem u Baumów przebywałem przez kilka tygodni. Bo cóż, moja praca była tego rodzaju, że właściwie mogłem sobie sam udzielić urlopu i mogłem wyjechać, kiedy będzie. Oczywiście z podróży nie korzystało się za często ze względów bezpieczeństwa. Jakkolwiek miałem <span style="font-style: italic;">Ausweis</span>, <span style="font-style: italic;">Arbeitsausweis</span>, i nawet w Rawie Ruskiej załatwiałem sobie <span style="font-style: italic;">Nachtpassierschein</span>, czyli nocną przepustkę i delegację jak gdyby, poświadczenie wyjazdu służbowego. Ale pomimo wszystko istniało niebezpieczeństwo, że podczas łapanki człowiek zostanie zagarnięty i skończy się to wywiezieniem do Niemiec czy do obozu. Stąd dlatego też moje podróże to były wyjazdy dość częste, jak powiadam, do Lwowa, do Rawy Ruskiej, do Jaworowa i do Lubaczowa. Lubaczów już, przypomnę, jest w tej chwili po stronie polskiej. Natomiast ani do Warszawy, ani do Krakowa nie dojechałem, jakkolwiek pod Krakowem była rodzina mego ojca, z którą zresztą nie miałem wtedy kontaktów. A w Warszawie była cały czas przedtem moja cioteczna siostra, która, gdy przyjechała w 1942 roku, chciała, ażebym wyjechał ze Szczepłot do niej do Warszawy i żebym tam zamieszkał. Oczywiście niewiadomo, jakby się to skończyło dla mnie, gdybym skorzystał z tego. Wydawało się, że byłoby to bezpieczniejsze, niż siedzenie w Szczepłotach. Dlaczego o tych wyjazdach do Lwowa? Ponieważ w okresie pojawienia się partyzantów pojechałem do Lwowa. I we Lwowie mieszkał profesor Franciszek Bujak, słynny historyk, przyjaciel mego ojca, z którym utrzymywałem pewien kontakt.
    </section>
    <section>
        <time>19742</time>On, jak wspomniałem przedtem, starał się z grupą innych o spowodowanie powrotu mojej matki z Kazachstanu. Profesor Bujak mieszkał… W tej chwili nie pamiętam dobrze, jaki to był adres. Charakterystyczne, że jakkolwiek u Baumów był telefon, ale być może nie było wtedy zwyczaju… Dzisiaj nie do pomyślenia, ażeby nie zatelefonować przed wizytą. Nie zatelefonowałem, bo nie było to w zwyczaju, ażeby telefonować przedtem. Poszedłem wprost do mieszkania, gdzie mieszkał profesor Bujak. Zadzwoniłem i słyszę, że jakieś poruszenie, przerażenie za drzwiami. Otwierają drzwi, wchodzę: jest profesor Bujak i kilku panów. Okazało się, że byli to też profesorowie. Jedno nazwisko utkwiło mi w pamięci. To był słynny profesor Czekanowski, etnolog. Właściwie to… Ludoznawca, który był wtedy wraz z innymi profesorami u profesora Bujaka. Było to prawdopodobnie zebranie konspiracyjne. Bujak miał przed wojną aspiracje polityczne, był ludowcem. Po wojnie był w PSL-u. Uznawany za nestora polskiego ruchu ludowego w czasach Mikołajczyka. Przed wojną chciał… Trochę podśmiewano się z niego. Nosił długą brodę, wyglądał niezwykle nobliwie. Miał aspiracje, z których się trochę podśmiewano, ażeby zostać prezydentem Rzeczpospolitej. Być może gdyby nie to, że związał się z Mikołajczykiem, to w pewnym sensie zostałby czymś w tym rodzaju, to znaczy zająłby on, a nie Wycech, po wojnie stanowisko wiceprzewodniczącego Rady Państwa. Natomiast na skutek tego, że związał się z Mikołajczykiem, jego kariera polityczna była przekreślona, tym bardziej że był już dosyć wiekowy. Profesor Bujak wtedy… Wracam do tego spotkania.
    </section>
    <section>
        <time>19918</time>Okazało się, że ci panowie (tak przypuszczam) mieli jakieś konspiracyjne zebranie. Być może, że omawiali nie tylko sytuację, ale jak gdyby tworzyli rząd. Bo to było trochę w stylu i lwowskim, i krakowskim. Między innymi w Krakowie dowiedziałem się potem, że w tym czasie też profesorowie tworzyli konspiracyjny rząd. Dla niektórych, jak to odkryło się po wojnie, skończyło się jakimiś nieprzyjemnościami. W każdym razie tym panom zacząłem opowiadać o sytuacji na prowincji, to znaczy o pojawieniu się dużych zgrupowań partyzantki sowieckiej i o UPA. Oni słuchali z dużym zainteresowaniem, pamiętam, i nie tylko zainteresowaniem, zadowoleniem. Czyli ci panowie poczuli, że mają kontakt z terenem i że jak gdyby emisariusz jakiś zdaje im raport z tej sytuacji. Trochę mnie to śmieszyło, ale zapadło mi to w pamięć. Tym bardziej że potem po wojnie spotkałem już w Krakowie Bujaka, który zawsze był niezwykle serdeczny, i żałuję, że potem nasze kontakty osłabły i nie wiem, co stało się z jego wspaniałą biblioteką, w której były prawdopodobnie też książki, które związane były z moim ojcem. Te pobyty we Lwowie łączyły się z kontaktami z młodzieżą. Ta młodzież… Częściowo niektórzy uczęszczali na komplety. Ja bardzo bolałem wtedy nad tym, że byłem odizolowany od normalnego kształcenia się. To była sytuacja, którą dzisiaj oceniam negatywnie z tego punktu widzenia. Bo przecież mieszkając w prymitywnych warunkach w Szczepłotach, wśród chłopów ukraińskich, pozbawiony byłem kontaktów ze środowiskiem inteligenckim. Oczywiście były pewne kontakty, ale stosunkowo rzadkie. I przede wszystkim nie chodziłem normalnie do szkoły.
    </section>
    <section>
        <time>20100</time>Oczywiście wtedy gimnazja były wszystkie zamknięte. Nie było normalnych szkół średnich, a więc tylko pozostawały komplety konspiracyjne i ewentualnie szkoły handlowe. Ta młodzież znana mi, z którą się kontaktowałem (a były to przeważnie dziewczyny, muszę powiedzieć) uczęszczała czasem na komplety do jakichś handlówek. Spotkałem też u jednej z koleżanek dwóch chłopców. Byli to trochę starsi, może rok starsi, ode mnie. Nazywali się Brykowie. Jeden z nich wtedy gdzieś w kwietniu 1944 roku zginął, zamordowany przez Ukraińców. Był w jakiejś ochronie kolei, coś takiego. Pozostał tylko jeden brat. Pamiętam to, ponieważ od jednego z Bryków dostałem komplet zdjęć Cmentarza Obrońców Lwowa, które zrobił gdzieś w pierwszym kwartale 1944 roku. Zdjęcia te dla mnie wydawały się cenną pamiątką. Wtedy, kiedy Cmentarz Obrońców Lwowa był zniszczony. A więc była to dokumentacja, jak to wyglądało, te groby i tak dalej. Natomiast dzisiaj, kiedy są publikacje, te zdjęcia, podobnie jak i inne fotografie, straciły swoją wartość może dokumentacyjną. Posiadają jakąś, ale nie taką, jak poprzednio. Młodzież nie chodziła wtedy do kina. Ale przypominam sobie… Ja nie byłem w kinie nigdy, ale pamiętam, że niektórzy jednak łamali te zasady i chodzili na jakieś seanse. Życie toczyło się dosyć normalnie. Pomimo tego, że zbliżał się już front. Przecież już armia sowiecka stała w tym czasie na granicy mniej więcej przedwojennej Polski, to znaczy zbliżała się do linii Zbrucza.
    </section>
    <section>
        <time>20281</time>Teren był objęty akcją UPA. Na terenie Lwowa też były zamachy ukraińskie. Czyli było niebezpiecznie dosyć. Ale tego się nie odczuwało. Życie biegło jak gdyby normalnie. U Baumów część mieszkania, która została zajęta przez (o czym wspominałem) Horowitzów za czasów sowieckich… Właściwie to takie mieszkanie, dwa duże pokoje. Sprowadzili się tam państwo, którzy mieszkali poprzednio w oficynie kamienicy przy Kurkowej 3, państwo Dubowie. Był to młody człowiek z żoną i z synkiem. On był podporucznikiem rezerwy i był w Armii Krajowej. Pamiętam, jak… Ponieważ te dwa… Podzielone to mieszkanie dzieliło się, drzwi były tylko przykryte, zawieszone dywanem, że pod drzwiami pan Marian Dub przesuwał konspiracyjne gazetki, a więc była to ta informacja Polski podziemnej. Wybiegnę naprzód. Pani Dubowa potem wyjechała razem z Baumami na zachód, natomiast on został. On ją właściwie wysłał z dzieckiem, obawiał się. I oczywiście podczas akcji „Burza” został zmobilizowany. Potem brał udział w walkach przy oswobodzeniu Lwowa i został potem aresztowany przez Sowietów i spędził rok na Uralu, ale wrócił i mieszkali później we Wrocławiu. W tym czasie w Szczepłotach mieszkała, jak wspomniałem, moja… Przyjechała z Warszawy moja cioteczna siostra z dwojgiem dzieci i z mężem.
    </section>
    <section>
        <time>20462</time>W listopadzie mąż przyjechał, o czym wspominałem, z Warszawy. Ja miałem go zatrudnić, jak mówiłem też, w młynie, ale on pojechał do Warszawy, ażeby zlikwidować wszystkie sprawy i został w mieszkaniu… Zaraz po jego przyjeździe weszło gestapo, został aresztowany. Siedział na Pawiaku, a potem został wysłany do obozu w Gross-Rosen. Moja siostra wyjeżdżała dwukrotnie do Warszawy, ażeby robić starania o wykupienie go. Chodziło o zebranie pieniędzy, kosztowności czy czegoś tam, ażeby Niemców przekupić. To nie dało żadnych rezultatów. Natomiast dzieci były pod moją opieką i Hani. Leszek miał trzy latka czy cztery, a ta mała, jego siostrzyczka, dwa lata. Pamiętam, że w tym czasie siostra wracała (to jest jak wyglądała komunikacja wtedy) z Warszawy w lutym 1944 roku, podróż trwała cały tydzień. To znaczy były przestoje duże na skutek bombardowań, brak połączeń. Tak że niepokoiliśmy się, co z nią się stanie. Pewnego dnia zostałem… Wtedy nasiliła się bardzo działalność UPA. Właściwie trudno powiedzieć… Wtedy jeszcze nie przybierało to formy działania zorganizowanych dużych grup, oddziałów. Natomiast odczuwało się ciągle zagrożenie i niebezpieczeństwo. Pewnego dnia otrzymałem informację od chłopa ukraińskiego, który był bardzo mi oddany, że muszę natychmiast wyjechać. To znaczy oni mieli informację z oddziałów UPA dotyczące pewnych kierunków napadów czy też ostrzegania osób niektórych.
    </section>
    <section>
        <time>20661</time>Pamiętam, że wyjechałem niemal z godziny na godzinę z domku przy młynie do Jaworowa i pociągiem z Jaworowa do Lwowa. Pociąg zatrzymywał się we Lwowie na Dworcu Janowskim, chyba tak to się nazywało, albo Kleparowskim. Nie był to Dworzec Główny. Stamtąd było dosyć daleko do Baumów, do których dotarłem. Równocześnie ten sam informator powiedział, że moja siostra może zostać jeszcze razem z dziećmi, że jej nic nie zagraża. Ona zdecydowała się, żeby zostać ze względu na to, że chodziło o to, ażeby gromadzić gotówkę na ewentualne wykupienie męża jej. Wtedy już przemiał był zupełnie niekontrolowany. Mieliło się w ogóle bez Mahlkarte. Była zupełna anarchia na terenie całego rejonu. Ponieważ nie było ten, więc można było mielić, był dopływ gotówki, a więc chodziło jej o to, żeby zebrać pewną gotówkę. Ja natomiast wyjechałem do Lwowa, ale zdawałem sobie sprawę, że trzeba liczyć się z opuszczeniem Szczepłot i gdzieś znaleźć schronienie. Właściwie u Baumów mogłem sam mieszkać doskonale. Oni cieszyli się, jak przyjeżdżałem do nich. Natomiast trudno było przywieźć im i siostrę, i dwoje dzieci, i jeszcze naszą kucharkę Hannę Chmelek, w stosunku do której odczułem pewne zobowiązania. Przecież ona ostatecznie poświęciła swoje życie dla mojej rodziny i dla mnie. Wobec tego zacząłem robić starania, ażeby się przenieść do Jaworowa, czyli przedwojennego miasta powiatowego, w którym chciałem wynająć mieszkanie i gdzie była większa ilość Polaków, wobec czego… To był normalny proces, że Polacy przenosili się wtedy, w miarę jak na prowincji we wsiach narastało zagrożenie, do miasteczek.
    </section>
    <section>
        <time>20834</time>Podjąłem wtedy starania, ażeby wynająć mieszkanie u pani Lachowiczowej. Okazało się, że ona wynajęła pokój, ale zgodziła się do czasu, kiedy zwolni się, nas jakoś przygarnąć. Oczywiście trzeba było dosyć drogo za to zapłacić. Oczywiście nie gotówką, tylko żądała opału i rozmaitych prowiantów. Ja z tego Lwowa kilka razy wracałem do tych Szczepłot. Na dzień czy dwa pojawiałem się. I tutaj właśnie znowu jest zdumiewająca sprawa. Przyjeżdżałem pociągiem do Jaworowa. Już sama podróż była wtedy niebezpieczna, bo przecież zdarzały się napady na pociągi UPA. Ale z Jaworowa trzeba było szesnaście kilometrów na skróty pustymi polami przejść do Szczepłot. I właściwie, pamiętam, jak ja wędrowałem zupełnie sam. Pewnego razu nawet jechał jakiś chłop ukraiński. Nie wiem dlaczego, co mi odbiło, jak to się mówi, w każdym razie udawałem partyzanta. Oczywiście okazało się potem, że mnie znał i udawał, że niby wierzy. Skończyło się na tym, że mnie przyjął w swojej chałupie, postawił wódkę i powiedział: To teraz ja odwiozę pana do młyna, ale żeby pan mi zmielił zboże. Więc pojechaliśmy do młyna. Ja w każdym razie kilkakrotnie przyjeżdżałem i chciałem likwidować to gospodarstwo. Ale oczywiście co zlikwidowałem? Właściwie było niemożliwe, ażeby coś wziąć więcej. Chciałem przenieść się trochę do Jaworowa. Byliśmy raz z siostrą w Jaworowie w restauracji. Okazało się, że nagle, jakiś Ukrainiec coś mówił, już nie pamiętam dobrze. W pewnym momencie, jak zorientował się, że jesteśmy Polakami, powiedział, że strasznie przeprasza nas i (był pewno pod alkoholem) klęknął, i powiada: <span style="font-style: italic;">Przebaczcie, przebaczcie.</span> Okazało się, że był to dawny żołnierz ze Strzelców Siczowych z 1918 roku.
    </section>
    <section>
        <time>21017</time>To była formacja Strzelców Siczowych. Jego reakcja była zdumiewająca. Pewnego dnia niespodziewanie pojawiła się moja siostra z dziećmi. Potem także Mirek Kulmatycki, młynarz Polak. Obdarty całkowicie, w łachach. Okazało się, że był napad oddziału UPA. Ona została z dziećmi przechowana przez tego, który nas ostrzegł, w jakiejś stodole. I jeden też ukraiński chłop odwiózł ją, z wielkim strachem, podobno żegnał się co parę chwil, bo bał się, że zostanie też ukarany przez upowców, że wiezie Lachów, jak to mówili. Dowiózł ich do Jaworowa, skąd ona przyjechała. I potem, już po kilku dniach pobytu, pojechała do Warszawy. Nie do tego mieszkania, ponieważ to mieszkanie było opieczętowane, tylko osiedliła się pod Warszawą, chyba w Grójcu czy w Grodzisku. Natomiast ja już zostałem we Lwowie. Efektem działalności UPA było zamordowanie młynarza, którego ściągnęliśmy z Jaworowa. Szablewski nazywał się. Był to bardzo godny, bardzo poczciwy człowiek. Miał czternastoletnią córkę. Został on zamordowany. Uciekał przed upowcami nad rzeką Lubaczówką, ale dopadli go i zamordowali. Jak to wyglądało, nie wiem do dziś. Prawdopodobnie specjalnie nie znęcali się, ale obdzierali, zostawiali gołego człowieka, gołe zwłoki. Został też zamordowany na folwarku zarządca, Polak, Panaszek. Ja, wyjeżdżając, ostrzeżony przez tych, uniknąłem też być może śmierci. Jakkolwiek w stosunku do mnie niewątpliwie była jakaś taryfa ulgowa ze względu na to, że moja rodzina, a zwłaszcza matka, była bardzo lubiana przez okoliczną ludność, która ją ceniła.
    </section>
    <section>
        <time>21203</time>I mój pobyt też… Zresztą nie tylko dzieciństwo, przedwojenny okres, ale pobyt w młynie, w jakiś sposób, zbliżył mnie do tej ludności ukraińskiej. A więc ona się rewanżowała jakąś ochroną. Mirek Kulmatycki wyjechał potem do Łańcuta do swego wuja, a potem wrócił do Lubaczowa. W Lubaczowie było stosunkowo większa ilość Polaków niż w Jaworowie. I tam koncentrowała się ludność polska z okolicznych wsi. Jaka była wtedy sytuacja? W promieniu dziesięciu czy kilkunastu kilometrów można było Polaków na palcach jednej ręki policzyć. Poza jedną wsią (? 11;00:07:54). To był jak gdyby zaścianek szlachecki szlachty zagrodowej, jak to przed wojną nazwano. Oczywiście oni też potem musieli wyjechać. Ale zarówno Szablewski, jak i Panaszek uciekali w kierunku, gdzie było zgrupowanie Polaków. Ja zatrzymałem się u Baumów we Lwowie. I zacząłem w jakiś sposób organizować na nowo życie. Powiem tylko tyle, że było to… Czwarty raz straciłem całe mienie. Pierwszy raz był to 1939 rok – wyrzucenie z dworu. Drugi raz to było wywiezienie mojej matki. Trzeci raz to było… O czym nie mówiłem. Podczas gdy Mirek Kulmatycki gdzieś wyjechał i ja, obrabowano nas dokumentnie. To znaczy wszystkie rzeczy i tak dalej. Między innymi też zrabowano wtedy bardzo cenny pas transmisyjny. Otóż pasy skórzane, transmisyjne, służące do poruszania maszyn, do przenoszenia energii z turbiny wodnej na maszyny.
    </section>
    <section>
        <time>21375</time>Zwłaszcza szeroki, główny pas długości szesnastu metrów i szerokości piętnastu-szesnastu centymetrów, bardzo gruby, stanowił wtedy ogromny majątek. Była to skóra nadająca się na zelówki, na podeszwę. Ten pas został raz skradziony. To była oczywiście działalność Ukraińców. Chodziło im o to, ażeby w jakiś sposób uniemożliwić uruchomienie młyna pod kierownictwem polskim. I został skradziony ten pas. Ale myśmy wtedy… Takie były pontony sowieckie. To były nadmuchiwane duże łodzie z gumy. Z tej gumy, myśmy to pocięli i zszyliśmy, zrobiliśmy pas transmisyjny, żeby uruchomić młyn. Oczywiście była to namiastka bardzo nieudana, bo to rozciągało się ciągle, ciągle ten pas spadał z kół. Młyn wtedy stawał. W każdym razie zobaczyli, że my nie skapitulowaliśmy. Co się stało? Nagle pewnego dnia dzieci wiejskie dały znać, że znalazły pas w lesie pod drzewem. Pas transmisyjny przedstawiający ogromną wartość został schowany w lesie i dzieci znalazły. Przypuszczam, że ci, co ten pas ukryli ze względów politycznych, sabotażowych, ażeby nie dopuścić do uruchomienia młyna, wiedząc, że nie kapitulowaliśmy i że młyn w dalszym ciągu idzie, w jakiś sposób spowodowali, że dzieci znalazły pas, podrzucili i ten pas działał. Historia tego pasa jest ciekawa, ponieważ po zamordowaniu Szablewskiego ja jeszcze raz pojechałem do młyna i wziąłem pas i zawiozłem do Jaworowa, zostawiając pani Lachowiczowej z przeznaczeniem dla córki młynarza Szablewskiego, który został zamordowany. Chodziło mi o to, żeby w jakiś sposób ją zabezpieczyć. Czy ten pas dotarł, nie wiem.
    </section>
    <section>
        <time>21558</time>U pani Lachowiczowej zostały jakieś też rzeczy, które ja przywiozłem do Jaworowa, między innymi cenne dla mnie pamiątki, mianowicie listy mego ojca, być może album jeden. Potem już okazało się, że jazda do Jaworowa była zbyt niebezpieczna i ja już nie mogłem pojechać i wtedy, niestety, przepadło trzydzieści tomów dzienników mojej matki, które ukryte były na strychu w domku przy młynie. Co z nimi stało się, nie wiem. Dziś nie istnieje ani domek, ani młyn. Teren został zalany, zostało utworzone wielkie zalewisko, sztuczne jezioro z tamą w Hruszowie. Zalew związany jest ze złożami siarki. Po drugiej stronie w okolicach Niemirowa Zdroju, Bukryje, gdzie mieszkał Orski, był kombinat chemiczny. Widziałem go w 1994 czy 1995 roku. Już nie działał, tylko stołówka działała, natomiast kombinat nie działał. Więc cała ta wielka inwestycja skończyła się zalaniem terenów łąk pomiędzy Hruszowem a Zawadowem. Natomiast złoża siarki… Okazało się, że eksploatacja jest, jak i u nas w Baranowie i w Tarnobrzegu, nierentowna, wobec tego powstały wielkie obszary księżycowego terenu. W powiecie jaworowskim ludzie stracili pracę i właściwie dopiero po latach w jakiś sposób odzyskali równowagę po tym gospodarczym kataklizmie. W Lwowie zacząłem myśleć: cóż, trzeba się kształcić. Zacząłem chodzić na lekcje języków do jeszcze nauczycielki pani Drewnowskiej. Była to staruszeczka, która jeszcze uczyła języków moją matkę i ciotkę przed pierwszą wojną światową.
    </section>
    <section>
        <time>21743</time>Chodziłem do niej na francuski i na niemiecki. Do jakiegoś profesora zacząłem chodzić na łacinę. Wydawało mi się… Byłem bardzo… Ponieważ trochę francuskiego liznąłem, wydawało mi się, że łacina będzie mi szła o wiele łatwiej ze względu na początkową znajomość języka francuskiego, ale niestety okazało się, że to zupełnie co innego. Oczywiście kontakty z młodzieżą. Ale jest już kwiecień, zbliża się Wielkanoc, święta wielkanocne. Front się zbliża i zaczynają być naloty sowieckie. Słynne bombardowania w okresie wielkanocnym w kwietniu, kwietniowe naloty na Lwów. Ja zupełnie nie odczuwałem żadnego zagrożenia. Spałem sobie przy otwartym oknie i nawet bym nie schodził do piwnicy, gdyby nie pani Baumowa, która ze względu na system nerwowy, przeżywała to bardzo. Jej mąż był już tak wyczerpany psychicznie jej ciągłym lękiem. Miała jamniczkę małą. Chwytała Żabkę, chwytała szkatułkę z biżuterią i z tym leciała od razu do piwnicy. A potem kończyło się na tym, że w ogóle już tylko nocowano nawet w piwnicy, a nie na górze. Bardzo wtedy tam też zbliżyłem się z ludnością, z mieszkańcami tej kamienicy. Między innymi taki był fotograf na parterze Bieniecki. Okazało się potem, że to słynny fotograf lwowski. W którym to mieszkaniu na parterze można było… Tam częściej spotykaliśmy się. Mieszkanie Baumów było na pierwszym piętrze, a wydawało się, że parter jest bezpieczniejszy. I rzeczywiście tak było. Pewnego dnia spadła bomba naprzeciwko. Akuratnie myśmy nie zbiegli, tylko byliśmy w bramie i naprzeciwko spadła bomba. A więc eksplozja. Okazało się, że to nie były ciężkie bomby i cały dach z sąsiedniej kamienicy zleciał.
    </section>
    <section>
        <time>21925</time>Chmura pyłu, czarno po prostu. My w bramie. Przerażenie straszliwe. Wydawało się, że wszystko się już wali. Ale kurz opadł, okazało się, że to tylko trafiony został budynek naprzeciwko. To wszystko spowodowało, że Baumowie… Jakkolwiek on był tak przywiązany do Lwowa, mimo tego, że urodził się w Tarnowie, był takim patriotą lwowskim, że nigdy by nie wyjechał ze Lwowa. Natomiast był tak już wyczerpany i załamany nerwami swojej żony, że postanowił jednak wyjechać. Nie ze względu na zbliżający się front sowiecki, tylko ze względu na bombardowania. Okazało się, że ja też wobec tego postanowiłem pojechać z nimi. On, ponieważ pracował w Karpaten Transport, czyli dawnym Hartwigu, załatwił ciężarówkę i przejechaliśmy z rodziną też jego kolegi inżyniera Wohna, który miał w Krościenku nad Dunajcem swoją siostrę… Więc ze względu chyba na to wziął swojego kolegę pan Baum. I pojechaliśmy tą ciężarówką z jakimiś rzeczami, które zmieściły się. Ileż na tę ciężarówkę, nawet jeżeli była dosyć duża, tego można było wziąć? Oczywiście piesek Żabka na honorowym fotelu jechała. Córka, synek inżyniera Wohna, żona, pani Baumowa, Baum i ja. I tak jechaliśmy przez Przemyśl, Jarosław, Gorlice, Jasło. Moje wrażenia (11;00:20:00) z tego. Otóż ten kraj wschodni, wschodnia Galicja, wschodnia Małopolska, tereny objęte wojną, partyzantką, UPA, mordy, palące się wsie. A tu nagle kontrast absolutny. Spokój. Wsie normalnie jak przed wojną. Ludzie pracujący bez jakoś tego. Jednym słowem mniej więcej od Jarosławia się zaczęło, to już był inny świat. Pamiętam, przyjechaliśmy do Krościenka. Właściwie do Krośnicy pod Krościenkiem.
    </section>
    <section>
        <time>22106</time>Taka willa. I wtedy zacząłem po raz pierwszy… Właściwie bezpośredni miałem kontakt przed wojną może mały, ale nie pamiętałem, z góralami pienińskimi. Trzeba było zdobywać żywność. Okazało się, że moje doświadczenia z życia z ludnością wiejsko-chłopską doskonale się przydawały. Znalazłem tak szybko kontakt z ludnością góralską, że oni mnie bardzo nie tylko tolerowali, ale lubili. I łatwiej było zdobywać żywność, której zresztą było tam… Tylko trzeba było mieć pieniądze. A więc tej żywności było pod dostatkiem, tylko trzeba było ją kupić. Ja miałem raptem parę tysięcy złotych gotówki, okupacyjnych. Było to niewiele. Było to kilka kilogramów masła na czarnym rynku. Miałem kupiony gdzieś srebrny lis. Sprzedałem później tego srebrnego lisa za dziesięć tysięcy złotych. Zaczął się zupełnie nowy okres, wojenny też, w dalszym ciągu, w Krościenku nad Dunajcem. A więc znowu zupełnie inne środowisko. Z Krośnicy po tygodniu przenieśliśmy się do domku drewnianego. To był zresztą już maj. Ciepło było. Było pięknie, naprawdę, Pieniny… Ja miałem wysokie buty i chodziłem w góry w tych wysokich butach. Zupełnie sam. Pamiętam, chodziłem po Pieninach zupełnie swobodnie, mimo że to była przecież strefa graniczna, bo tuż była Słowacja. Wojny się zupełnie wtedy tam nie odczuwało. Zupełnie się nie odczuwało. Pamiętam tę różnicę szaloną. Zresztą ten żal pozostał we mnie, tkwił do niedawna jeszcze. Może do dziś. Później, kiedy byłem w Krakowie, kiedy widziałem mieszkania, które były takie same jak przed wojną. Ludzie narzekali: Słuchaj, jak cierpieliśmy strasznie. Takie były małe przydziały. A to wszystko było, a myśmy wszystko stracili, tylko te…
    </section>
    <section>
        <time>22290</time>Wobec tego ta różnica pomiędzy spokojny krajem w Generalnym Gubernatorstwie na zachodzie i wschodem była kolosalna. Ta różnica, ten żal tkwił. Ja potem często wracałem do tego nieraz w towarzystwie, że dlaczego nie wysłano kilku batalionów Armii Krajowej dla ochrony tej ludności na wschodzie, a tracono na niepotrzebne akcje. Dlaczego nie ochroniono tej ludności tam, która… Wystarczyło czasem, że pojawił się jeden ktoś uzbrojony, a już banda upowców odstępowała. Taki na przykład był wypadek w Kłonicy. Było to dwa kilometry czy trzy od Szczepłot. Tam był napad. Szkoła. Była Polka. Zresztą, jak później, po latach się dowiedziałem, była to siostra późniejszego powojennego dyrektora Muzeum Wojska Polskiego Kazimierza Koniecznego, pułkownik Kazimierz Konieczny. Była to jego siostra, która była nauczycielką tam. I starszy dużo od niej mąż i jeszcze ktoś tam był. Był napad. Dwie kobiety były. Ci mężczyźni schronili się na strychu i zostawili kobiety na dole, uważając, że im nie będzie nic grozić. Tymczasem okazało się, one zostały zamordowane w okrutny sposób. Natomiast oni, ponieważ mieli jeden granat tylko, rzucili ten granat i Ukraińcy po zamordowaniu kobiet uciekli. Tak że już w siedemdziesiątych latach męża jej, który mieszkał (teraz nie żyje chyba) w strefie przygranicznej, w rejonie Lubaczowa, odwiedziłem. Wtedy on mi opowiadał, jak to wyglądało. Zresztą o tym napadzie wiedziałem wtedy już, opowiedziała mi moja siostra Marysia, bo wtedy to była sprawa dosyć znana. Jeden też brat… Właściwie nie brat. Stryjeczny jakiś czy cioteczny Mirka Kulmatyckiego, Rudek Kulmatycki, poszedł do lasu czy gdzieś. I tylko znaleziono jego czapkę. Nic. Nie wiadomo w ogóle, co z nim się stało. Został zamordowany.
    </section>
    <section>
        <time>22467</time>Ani ciała nie znaleziono. Takie rzeczy były na porządku dziennym. I nagle znowu znajdujemy się na terenie zachodnim Generalnego Gubernatorstwa, gdzie jest spokojnie, gdzie turyści przyjeżdżają w Pieniny. Tak to było. Ja chodziłem sobie po latach swobodnie w góry. Oczywiście potem były łapanki niemieckie, od czasu do czasu. Ja oczywiście miałem wtedy tak. Ponieważ już nie byłem w młynie, więc mój <span style="font-style: italic;">Arbeitsausweis </span>już nie mógł działać, młyński. Wobec tego Baum załatwił mi papiery gońca (<span style="font-style: italic;">Dienstbote</span>, czyli służbowy goniec) z Karpaten Transport. Mam do dzisiaj… Nie była to legitymacja, tylko było to zaświadczenie, że przebywam na urlopie, a jestem Dienstbote Karpaten Transport Krakau–Lemberg. Ale oczywiście to nie mogło działać długo. Ponieważ już miałem siedemnaście lat, więc oczywiście zagrożenie było, że mogę jakoś… Wobec tego były takie… Tak że jak wiadomo było, że jak Niemcy przyjeżdżali, była łapanka jakaś, to szło się w góry w Pieniny i było się w górach. Na przykład pamiętam, że się ukrywałem przez kilka dni w takim… Taki jakby szałas sobie zbudowałem i w tym szałasie (oczywiście w dzień tylko, nie w nocy) przebywałem, z tomem poezji Mickiewicza. Wtedy właśnie przeczytałem Mickiewicza. Była to całość, wydanie Piniego. Czy też w sąsiedztwie tego domku drewnianego była willa państwa Tirkotów, którzy mieli całego Żeromskiego, którego całego przeczytałem. Był to okres bardzo silnego mojego rozwoju intelektualnego. Miejscowa młodzież tam, tego, to już jakoś tam. Potem ten domek na lato to było przyjemne. Był to jeden pokój i kuchnia, dookoła ganek. Na wzgórzu, w dole Dunajec, widok na całe Krościenko.
    </section>
    <section>
        <time>22656</time>Stamtąd już droga na Trzy Korony, na Pieniny. Pani Baumowa, jak przyjechaliśmy z Krośnicy, z willi, gdzie ona nie bardzo mogła się pogodzić z panią, z siostrą inżyniera Wohna… Wobec tego do Krościenka… Baum wynajął ten właśnie domek drewniany. Ona powiada: <span style="font-style: italic;">Janeczku, bój się Boga, gdzież ty mnie przywiozłeś? Przecież to jest psia buda.</span> Jaegermannówna z wielkiego majątku (dwa tysiące hektarów) Łuka, właścicielka dwóch kamienic we Lwowie (właściwie jej rodzina, bo to już potem bracia mieli), ogromny kapitał w banku, zresztą w koronach przedwojennych, przed pierwszą wojną światową, to wszystko, i nagle ona znajduje się w tej psiej budzie. Ale to był okres… Bardzo miło ja to wspominam. Wybuchło powstanie warszawskie. Dochodzą do głosu. Ale jak wyglądało powstanie warszawskie i akcja „Burza”? Otóż pewnego dnia idę z wzgórza, z domku w dół do Krościenka. Nagle pani Dubowa, która też z nami wyjechała i tam była, mieszkała niżej, że właśnie podobno już Niemcy uciekają, że Polska powstała. Rzeczywiście wszyscy: <span style="font-style: italic;">Polska powstała.</span> Cóż, nabożeństwo, śpiewają, msza uroczysta. Kazanie księdza i tu prysznic. Powiada: <span style="font-style: italic;">Ta wiadomość jeżeli się potwierdzi, to…</span> i tak dalej. To była akcja „Burza”. Oczywiście podniecenie kolosalne. Po południu przyjechali Niemcy, zabrali księdza. Ale go potem wypuścili nawet. Tak wyglądała na prowincji akcja „Burza”. Pobyt w Krościenku… Wyjazd do Krościenka nad Dunajcem. Oczywiście myśleliśmy, że wrócimy tam bardzo szybko. Przecież Baumowie zostawili całe mieszkanie. Wszystko prawie zostawili tam w tym mieszkaniu. Meble, rzeczy. Tylko najcenniejsze jakieś wzięli rzeczy. Otóż nie zdawaliśmy sobie sprawy, że jest to właściwie pożegnanie na zawsze z tym. Niemniej jakoś zetknięcie z tą młodzieżą…
    </section>
    <section>
        <time>22840</time>Też ta młodzież w jakiś sposób spędzała okres okupacji, ucząc się czy konspiracyjnie, czy tego. W Krościenku nad Dunajcem nawet. Wszedłem bardzo szybko w kontakty z tą młodzieżą miejscową, częściowo góralską. Ale właściwie był to taki czas refleksji, że trzeba tutaj nadrabiać, trzeba się uczyć. Potem takie kursy powstały gimnazjalne, tam chodziłem do tego. Państwo Kuliczkowscy prowadzili. Ona była literatką trochę. Prowadziła… Właściwie potem zajmowała się literaturą dziecięcą. Po wojnie już też. Dlaczego o tym mówię? To był okres refleksji, myśli o tym, co się straciło. I tak sobie myślę, co okres spędzony… Właściwie cały okres wojenny to była stracona młodość. Zaczęło się, 1939, niebieski mundurek, ale już wspomnień niebieskiego mundurka nie było. Nie było okresu normalnego gimnazjum i tak dalej. Wobec tego sobie myślałem i nieraz wracałem myślą do tego, co straciłem i co zyskałem. Mogłem spędzić ten czas w dobrych warunkach. Intelektualnie też lepiej mogłem się rozwijać, gdybym pozostał u Baumów. Natomiast wyjeżdżając w 1941 roku na dwa, prawie trzy lata do Szczepłot, do prymitywnych bardzo warunków, straciłem dużo, ale też nigdy w życiu bym już tego nie mógł przeżyć, co tam przeżyłem. Jakie były te? Niewątpliwie chodziło… Jakoś czułem się jak gdyby zobowiązany do tego, żeby być bliżej dworu, majątku, stron ukochanych przez moją matkę, młyna.
    </section>
    <section>
        <time>23015</time>Czułem się jak gdyby strażnikiem tego i strażnikiem polskości tam. To cały czas odbijało się w tym, że staraliśmy się utrzymać w młynie placówkę polską wśród morza Ukraińców. I to, powiedzmy sobie, jakoś… Natomiast nigdy bym tego już nie przeżył, gdybym nie wyjechał do Szczepłot. Zresztą nawet już kiedy w dziewięćdziesiątych latach znalazłem się tam, gdybym tam nie był w okresie okupacji, to byłbym człowiekiem nieznanym. Że dzieciństwo, ktoś tam te… Natomiast może takie wspomnienie. Jak pierwszy raz byłem tam… Już drugi raz u Wasylka Szczadyły, on wiózł mnie starym moskwiczem swoim. Jakaś baba w sąsiedztwie wsiadła, zabrał ją. Ona siedzi koło mnie, on się nie odzywa, ona się nie odzywa. A ona się go pyta… Czy on powiedział. W każdym razie jakaś była sytuacja taka, że ona była ciekawa. I ona powiada: <span style="font-style: italic;">Ja znaju. To jest syn pani Małachowskiej, Mieczek</span>. Ponieważ mnie w domu nazywano Mieczek, wobec tego na wsi nazywano mnie też Mieczek. Ona po pięćdziesięciu latach wiedziała, że ja to jestem ja, że ten siedzący na tylnym siedzeniu facet to jestem ja. To wszystko to jest to, co gdzieś pozostało w pamięci tych ludzi i w mojej pamięci. W Krościenku nad Dunajcem były w okresie… Też okazało się, tam partyzantka zaczęła się też potem w drugiej połowie 1944 roku… Na przełęczach górskich, między innymi na Turbaczu, na Lubaniu były siedliska partyzantów. I na przykład, pamiętam, ja po jakiejś – powiedzmy sobie szczerze – awanturze z panią Marysią Baumową poszedłem w góry.
    </section>
    <section>
        <time>23211</time>Miałem garnitur bardzo lichy, na Bezuchschein, czyli na przydział… Nie, to nie wełna żadna, nie syntyk. Papier. Poszedłem gdzie? Na Lubań. To było jedenaście kilometrów w górę. Tam siedziba partyzantów. Że pójdę do partyzantów. Jedenaście kilometrów przez góry, sam przez las. Wojna dokoła. I przeszedłem doskonale i przyszedłem do schroniska, gdzie nie było żadnych partyzantów, natomiast mieszkała rodzina warszawska. Prowadziła to schronisko. Siadłem jako jedyny gość w tym schronisku, przy stoliku. Na każdym stoliku był bukiecik storczyków. Zapach wspaniały storczyków w całym tym. Piękna sala, jadalnia. Posiedziałem tam. Potem schodziłem na dół w mgle. Mgła była. Nagle ogromna ilość grzybów prawdziwych. Zdjąłem marynarkę i te grzyby do marynarki nazbierałem. I schodzę. Cóż, przyszedłem, przyniosłem grzyby, ale marynarka, całkiem ten papier się cały rozpłynął, cały garnitur. Tak wyglądała wyprawa z kolei na poszukiwanie… Jeżeli partyzanci sami przychodzili na wschodzie, to tam się szukało partyzantów i trudno było… Potem przenieśliśmy się do pensjonatu „Hanka”. Tam byli właściciele państwo Dankiewiczowie. Duży budynek, na dole, na okres zimowy. To już się zaczyna zupełnie inny okres. Natomiast chciałem zwrócić uwagę na pewne powroty na Kresy. Otóż Niemirów Zdrój, uzdrowisko. Rozwijające się uzdrowisko przed wojną, które mogło konkurować z Krynicą, z Buskiem i tak dalej.
    </section>
    <section>
        <time>23384</time>Kąpiele siarczano-borowinowe. Dancing. Wszyscy ze Szczepłot… Młodzież wyjeżdżała zawsze na dancingi, które odbywały się w uzdrowiskowej restauracji. I przychodzi wojna. Z miejsca rozrabowane pensjonaty, wszystko zniszczone. Później przechodziłem przez uzdrowisko w czasach, kiedy Niemcy zajęli te tereny w 1941 roku. Pełno książek podartych sowieckich. Bo tam stacjonowało wojsko sowieckie. W okresie niemieckim znowu tam jakieś wojsko było, coś w tym rodzaju, czyli nieuruchomione uzdrowisko. Natomiast w tej chwili tam czynny jest jakiś zakład kąpielowy, ale jest oczywiście bardzo niski standard w tej chwili jeszcze. Nie może konkurować z innymi, jak Szkło czy Truskawiec. W każdym razie jest to teren przyszłości, w związku z tym też przejściem granicznym, które tam powstanie. Ale dlaczego wspominam o tym uzdrowisku? Mówiłem, że właścicielami Niemirowa Zdroju byli Kruzenszternowie. Przed pierwszą wojną światową rozwinął to uzdrowisko Aleksander Kruzensztern, ojciec tych Kruzenszternów, których już ja znałem, i córkę Kruzenszternów, która po mężu nazywała się Miedzianowska. Gdy miała blisko osiemdziesiąt lat, spotkałem tu w Warszawie. Ona fanatycznie była przywiązana do Niemirowa Zdroju. Jakkolwiek mieli majątki rozproszone we wszystkich trzech zaborach. Zaprowadziłem ją… Była wystawa. I to chciałbym przypomnieć, bo łączy się to z uzdrowiskiem Niemirów Zdrój. Wystawa Kresów Wschodnich Muzeum Niepodległości w 1997 roku. I na tej wystawie był plakat z roku 1912.
    </section>
    <section>
        <time>23561</time>Bardzo piękny, secesyjny plakat reklamujący leczenie kąpielami chorób przede wszystkim nerek. I ten plakat jest własnością Akademii Sztuk Pięknych w Krakowie. Czyli on był wypożyczony na tę wystawę z Krakowa. Czyli gdzieś jakieś świadectwa przeszłości uzdrowisk. Cóż dalej?<span style="font-weight: bold;"> To może ten okres 1945 rok? Co dalej się działo?</span> Zacząłem… 1945. Zbliża się… Pan Baum wyjechał raz do Lwowa na kilka dni. Nie wracał. Pani Baumowa znowu dostała histerii, że się coś mężowi stało. Zresztą nie dziwiłem się. Wrócił z Lwowa. Właściwie nic nie… Jakieś drobiazgi poprzywoził. Tutaj jest niezwykle interesująca sprawa. Może o tym powiem. To wtedy ujawniło się. Ponieważ, jak jesteśmy w Krościenku nad Dunajcem, równocześnie następuje zagłada mieszkania na Kurkowej. I w tym czasie (właściwie może potem trochę) przyszedł list od pani, która mieszkała w tym mieszkaniu. I ten list, bardzo obszerny, długi, jest świadectwem zagłady tego mieszkania, jak to wyglądało po przyjściu Sowietów do Lwowa. Ja wspominałem, że tam była taka (może mówiłem, może nie) służąca przedwojenna, która krótko była u nich. Józia Żulińska. Ona miała przewrócone w głowie, bo miała dwie klasy gimnazjalne i nazwisko Żuliński występowało w nazwie jednej ulicy.
    </section>
    <section>
        <time>23750</time>Ta Żulińska Józia potem za czasów sowieckich i za niemieckich pracowała gdzieś tam. Coś pomagała w gospodarstwie pani Baumowej. Ale w gruncie rzeczy sprzątanie to już kogoś najmowali. Natomiast Józia weszła w jakieś towarzystwo i zaczęła konspirować. Po wyjeździe Baumów ona została. I została w mieszkaniu na Kurkowej jeszcze staruszeczka, piastunka pana Bauma, która wychowywała go, jak on był mały. A ona wtedy miała może osiemdziesiąt, może dziewięćdziesiąt lat. Schorowana, z ciężkim reumatyzmem, chorobą gośćcową. I ona została tam po wyjeździe Baumów i Józia Żulińska, i pani, która się nazywała bodajże Wantowa, która nie wiem skąd tam wytrzasnęli, że ona tam zamieszkała, miała się opiekować tym mieszkaniem. I ta pani napisała ten list. Otóż Józia pewnego dnia została aresztowana przez Sowietów i znalazła się w więzieniu, już nie wiem, w Brygidkach czy na Kazimierzowskiej. Nie opiekowała się przedtem w ogóle… Latała, tylko zajmowała się… Nie opiekowała się staruszką. I teraz ta pani, która tam zamieszkała, sprzedaje wszystko. Ludzie wyjeżdżają już. Zaczyna się repatriacja, wyjeżdżają ze Lwowa. Ona się zastanawia, czy wyjechać, czy nie wyjechać. Sprzedaje meble. Meble w ogóle za grosze się sprzedaje, nikt nie chce kupować. Natomiast jakieś rzeczy, koszule czy ubrania, to są powykupywane przez Sowietów, którzy (? 12;00:18:08). Mówię o tym dlatego, że ten list jest bardzo ciekawy z punktu widzenia życia, Lwowa w tym okresie. Co ciekawe, pewnego dnia zjawia się enkawudzista, oficer z Józią i zbierają rzeczy. Zabierają rzeczy, jej rzeczy, bo ona dostała wyrok. Wyglądało to w ten sposób, że po otrzymaniu wyroku mogła pod eskortą udać się, zabrać rzeczy.
    </section>
    <section>
        <time>23936</time>Prawdopodobnie dostała zsyłkę. Jak słyszałem, nie jestem pewien, że była gdzieś na Kamczatce potem. Czy wróciła, nie wiem. To jest też przykład losów tych ludzi. Mówię o tym dlatego, bośmy żyli tą całą problematyką w dalszym ciągu Lwowa. Wydawało się, że wrócimy. Ja bardzo, jak mówiłem, interesowałem się sprawami przebiegu frontu, walkami. Zresztą nawet też na Dalekim Wschodzie. Bardzo szczegółowo śledziłem w atlasie fronty. Natomiast w momencie… W Krościenku nad Dunajcem potem Baum miał radio zakonspirowane na balkonie. Za czasów niemieckich oczywiście. Na balkonie, po prostu deski były przybite i tam był odbiornik radiowy. I pamiętam jak dziś komunikat dotyczący Jałty. Co jest charakterystyczne? Że wtedy ja się przestałem absolutnie już przedtem interesować sprawami polityki, frontów i tak dalej. Uznałem, że nastąpił jakiś przełom. (? 12;00:20:27) ja sam się dziwię… Nie, żebym koloryzował. W jakiś sposób to oddziaływało. Że całkiem tereny wschodnie przepadły, że my tego nie otrzymamy z powrotem. To się przejawiło absolutnym brakiem zainteresowania przebiegiem frontu, który przeszedł przez Krościenko, przeszedł na Zachód. Ja już w ogóle się nie interesowałem oswobodzeniem Warszawy, Poznania i tak dalej. Więc tylko… Najpierw jak front się zbliżał, jakaś jednostka SS stała krótko w Krościenku. Zbudowali nawet jakieś bunkry. Pamiętam, wtedy się ukrywało, bo też gonili do okopów, żeby budować, kopać. Więc młodzież się ukrywała w lesie. Ja też. Pamiętam, bunkry stały, porobili betonowe, na ulicach esesmani.
    </section>
    <section>
        <time>24111</time>Ale oni wycofali się szybko. Okrążenie było i pojawiła się jednostka sowiecka. Pamiętam pierwszą rozmowę. Pamiętam, w pensjonacie „Hanka” kwaterowali przez pewien czas (tylko już nie pamiętam) najpierw chyba Niemcy. Znaczy nie kwaterowali, tylko jednostka przechodziła i spali na podłodze. I potem Sowieci. Pamiętam pierwszy Sowiet. Młody chłopak, może osiemnaście-dziewiętnaście lat. Ja z nim rozmawiałem. Już nie pamiętam przebiegu tej rozmowy. On jakiś taki stał. Potem jednostki od Nowego Targu szły w kierunku na Nowy Sącz, przez Krościenko nad Dunajcem. I tutaj fragment taki. Mianowicie ksiądz… Chodziłem wtedy często do kościoła. Zresztą znalazłem fragment w „Gazecie Wyborczej” nawet na temat religijności tego pokolenia w pewnym okresie, od czego potem ludzie odchodzili. Ci sami ludzie, ta młodzież. Chodziło się do kościoła. Niemniej pan Baum żartował ze mnie, do jakiej Matki Boskiej ja się modlę w tamtym kościele. Rzeczywiście, jedna Dankiewiczówna była Matką Boską, do której się modliłem w tym kościele, żeby ją zobaczyć. Potem okazało się, że mieszkamy w domu, który należał do ich rodziców. Zamieszkaliśmy w tym domu. W tym kościele nagle ksiądz ogłasza, że w domu parafialnym… (? 12;00:24:06) szpital był sowiecki przyfrontowy. Front był parę, kilkanaście kilometrów dalej w kierunku na Nowy Sącz. Że trzeba oddać krew żołnierzom. Żeby się zgłaszać. Ja się zgłosiłem. Kilkunastu się zgłosiło. Pamiętam do dziś zresztą, potem, jeżeli (a miałem taki wypadek) Sowieci mówili: My krow za was prolewali. To ja zawsze odpowiadałem, że ja krew oddałem. Przyszliśmy. Osiemnaście młodych ludzi się zgłosiło.
    </section>
    <section>
        <time>24298</time>Szpital, czekamy na transfuzję, a transfuzja była bezpośrednia. Ranny leżał tu i bezpośrednio transfuzja. Pierwszy ten długo jakoś trwał. Ja ani się nie oglądnąłem, wszyscy nawiali, tylko jeden został ze mną jeszcze. Ponieważ zaniepokoili się, co to tak długo trwa. Jakoś ja poszedłem. Leży żołnierz, jęczy, a pielęgniarka, Sowietka, stoi nade mną i powiada mu: <span style="font-style: italic;">Nie</span> ros. (12;00:25:37), <span style="font-style: italic;">polski maładiec krow tiebie oddajut.</span> Otóż rzeczywiście ta transfuzja… Trochę musiałem być wystraszony. Potem byłem… Pamiętam, wieczorem tego samego dnia czy na drugi dzień odbywa się już zabawa gdzieś tam. I już byłem na zabawie, na tym jakimś tym z młodzieżą. Byłem bohaterem dnia. Ale następuje… Tutaj miałem taki wypadek wtedy, który mógł się źle bardzo skończyć. Mianowicie z jedną z córek, panien Dankiewiczówien, Krystyną… To już było później, to już był chyba maj. Było ciepło. W krótkich spodenkach, w koszuli wyszedłem z nią na spacer. Tak sobie idziemy, gadamy, gadamy. Idziemy nad Dunajcem. A ja wyszedłem nie z myślą, że pójdziemy dalej. Nie wziąłem ze sobą żadnego dowodu, nic. Przechodzimy nad Dunajcem. Nagle wychodzi w mundurze, jak celnik, Słowak. Że przeszliśmy granicę. Okazało się, że dzień przedtem czy dwa dni przedtem (o czym nie wiedzieliśmy) przesunęła się granica. To znaczy miejscowości Sromowce Dolne, Górne, które w 1938 roku zostały przyłączone do Polski, zostały zwrócone Słowakom. I jest granica już. I on odpowiada, żebyśmy wracali, tylko żebyśmy uważali, żeby nas Sowiecie nie spotkali. Zrobiliśmy głupstwo. Zamiast iść lasem, to my normalnie tą drogą wracamy.
    </section>
    <section>
        <time>24477</time>Nagle patrzę: zza wzgórza trzy bagnety najpierw widać, potem pikielhauby (ktoś mówił, że to cycusie nazywano, czyli czapki). Trzech żołnierzy sowieckich. Ja od razu (nauczony doświadczeniem) zegarek z ręki zdjąłem i dałem tej dziewczynie. Zatrzymaliśmy się, z nimi rozmawiamy. Ja po rosyjsku z nimi. I żegnam się, mówię, to tego. <span style="font-style: italic;">– A, pastoj, pastoj.</span> I okazało się, że nas zatrzymali. Strażnica. Na strażnicy nad Dunajcem trzymali nas od południa do wieczora, do ósmej godziny. Zabawiali się, rzucając granaty nad głowami nam do Dunajca, żeby ryby zabijać. I nie zwolnili nas, tylko… Bo podobno chcieli przywołać, żeby ktoś nas odprowadził. I nas pod bagnetami prowadzą przed wieczorem. Jeszcze jasno, siódma-ósma godzina. Do Szczawnicy. Oczywiście znali mnie, zwłaszcza ją znali. Widzą ludzie, że nas sowiecki patrol prowadzi pod bagnetami. Oczywiście się rozeszło, że zostali niewiadomo co. Tam w domu zdrojowym, czyli w pensjonacie jednym, siedzi oficer (nie wiem, jaki to był) za biurkiem. Mnie posadzili. Ja nie miałem dowodu osobistego. Gdybym miał, to może by… Ona miała dowód osobisty i ją zwolnili. Z tym że ja nie wiedziałem, co się stało, natomiast mnie normalnie przesłuchiwał tak… Biurko, światło tutaj skierowane. Normalnie, tak jak to reflektor w oczy. I przesłuchuje: co, tego, owego. Myślałem, że mnie zwolnią, ale nic z tego. Zamykają mnie w piwnicy. Piwnica. Na szczęście była tam… Zimno już jakoś było w nocy. Natomiast na szczęście nie było siennika, tylko siatka była na łóżku metalowa. Było zimno, ale nie było robactwa. O drugiej godzinie w nocy nagle ktoś otwiera drzwi. Stoi żołnierz sowiecki. Starszy trochę. Z kosturem w ręce. Ja sobie myślę: zacznie się.
    </section>
    <section>
        <time>24662</time>Tutaj teraz prowadzi mnie znowu do oficera, znowu reflektor w oczy. Przesłuchuje. I powiada, że zwalnia mnie. Ponieważ dali znać ojcu, który był sędzią przed wojną w Krościenku, że córka razem ze mną aresztowana. I on był na tyle rozgarnięty, że doniósł mój dowód osobisty i jak przyszedł, to mnie zwolnili. Ale to był moment, kiedy byłem o krok od aresztowania, zesłania, bo były to ostatecznie tereny objęte wtedy walką podziemną, „Ogień” działał w tym terenie przecież. Bandzior absolutny. Order dali mu niewiadomo dlaczego. Przecież ja wiem, (? 12;00:32:03) za bandzior. Kapitan Bezpieczeństwa najpierw, porucznik. Tylko on się obraził. Nie dostał awansu na kapitana. I obraził się i poszedł do lasu. Taki był początek „Ognia”. On był dowódcą całej milicji na cały powiat nowotarski. Więc wracamy z tym sędzią. Ale ta córka nie wróciła. Ja teraz myślę sobie: rany boskie, ją mogli zgwałcić albo coś, niewiadomo. Wróciłem, położyłem sie, zasnąłem. On się… Deszcz zaczął padać. To jednak pięć kilometrów z Szczawnicy do Krościenka. Okazało się, że ta dziewczyna wróciła na drugi dzień, była u ciotki. Więc tak się skończyła ta historia. Zresztą z Dankiewiczównymi łączyła się inna sprawa, też związana z Sowietami. Mianowicie już byłem w Krakowie, w 1946 roku. To było Trzech Króli. Czyli styczeń 1946, a więc właściwie początki dopiero. W każdym razie te dziewczyny pojechały razem z matką do szkoły do Nowego Sącza, tam chodziły. I ja tam miałem pojechać. Zaprosiły, żeby przyjechać z Krakowa, bo już byliśmy w Krakowie wtedy, do Nowego Sącza. Jechałem pociągiem. Jechało ze mną kilku żołnierzy polskich. Byli ze Lwowa, w każdym razie z Kresów. I naśmiewali się strasznie. Sowietów nazywali zegarmistrze. To znaczy, że zegarki kradną, że odbierają.
    </section>
    <section>
        <time>24843</time>To mi się strasznie podobało. I przyjechałem do Nowego Sącza. Panny wyszły po mnie na dworzec. Ja wychodzę, idę przez Nowy Sącz. A był… Wtedy już stawiali pomniki, tylko były z jakiejś takiej dykty, z tektury. Wdzięczności, oswobodzenia. Taki pomnik był i ten pomnik został wysadzony w powietrze przez partyzantów. Oczywiście WiN czy nie wiem któren, może już „Ogień” to był, nie wiem. W nocy. O czym ja nie wiedziałem. Była atmosfera napięta. Ja idę z pannami. Chciałem się popisać. Idzie żołnierz, oficer sowiecki. I ja do nich powiadam: <span style="font-style: italic;">O, zegarmistrz poszedł.</span> Dosyć głośno (? 13;00:02:39). Chciałem się popisać nową terminologią. W tym momencie okazało się, że obok szedł Polak z Bezpieczeństwa po cywilnemu i powiedział temu oficerowi, co ja powiedziałem. Ten zatrzymuje, woła i mnie ruga w straszny sposób. Ale nie tknął mnie, nic, nic. Ale zrugał mnie niesamowicie. Od bandytów, tego, owego. A ja nie wiedziałem, że akuratnie w nocy wysadzili ten pomnik. I nic. Żebym poszedł. Tak uniknąłem też wtedy… Rzeczywiście była to bardzo niebezpieczna historia. Zupełnie przez swoją głupotę. Przez chęć popisania się. W willi „Hanka” było towarzystwo różne. Z poznańskiego, z Warszawy przyjechali po powstaniu. Mój przyjaciel (zresztą wtedy zaprzyjaźniłem się z nim) Jędrek Strubiński z Warszawy. Marysia Hładko z rodzicami. On z matką też i z ojcem. Nie, on tylko z matką i z babką. On miał siedemnaście lat, osiemnaście. Po powstaniu. I ta Hładko też z Warszawy. Z kolei mieszkali tam poznaniacy też i tak dalej. W ogóle w Krościenku z całej Polski uciekinierzy byli rozmaici. Oni przywieźli ze sobą (ci z Warszawy) cały, powiedzmy, romantyzm powstania warszawskiego.
    </section>
    <section>
        <time>25044</time>Piosenki. Ta piosenka, której nie słyszałem potem, którą Jędrek Strubiński śpiewał. On zresztą nie był w samym powstaniu, bo był w dzielnicy, która była przez Niemców obsadzona. Ale ich oczywiście wyrzucili. Nic nie mieli, nic. Głodowali strasznie. Hładko, jej ojciec, był inżynierem, w lepszej sytuacji byli. Marysia Hładko. Jędrek Strubiński śpiewał, jakaś taka piosenka była: I do Miłosnej pod Warszawą batalion na ćwiczenia mknie. Coś takiego. Ja tego nigdy nie słyszałem potem. W każdym razie cały romantyzm tego powstania i tak dalej… Niemniej życie idzie normalnie. Wobec tego myśmy… Jakieś były już jesienią 1944… A jedna z Dankiewiczówien kochała się w facecie. Też skądeś był z poznańskiego. Przybylski czy Przybyła, coś takiego. I ona się w nim podkochiwała. Jakieś były czy imieniny… To było… Być może, że jedna była z nich Irka, to znaczy w październiku Ireny. Zaczęliśmy tańczyć. Pojawił się ksiądz miejscowy, który strasznie zrugał wszystkich, że tutaj powstanie, a my tańczymy. Znaczy powstanie już dawno skończone. Ale że my tańczymy. Powstał wtedy wierszyk na temat powstania, na temat tego całego spotkania i interwencji księdza. Ale ten Przybylski też w tym uczestniczył. I okazało się po tym, jak weszli Sowieci, że Przybylski, w którym się kochała Dankiewiczówna, był księdzem, który się ukrywał i po cywilnemu był tam. Więc to było właśnie… Natomiast był tam doktór Rafalski, który był delegatem AK na ten okręg. On był z Poznania. I tutaj uniknąłem niebezpieczeństwa dużego.
    </section>
    <section>
        <time>25209</time>Po wkroczeniu Sowietów… Tutaj się dziwię czasem, jak to stosunek… Baumowie byli w jakiś sposób odpowiedzialni za mnie. Pozwolili mi siedzieć w Szczepłotach. Na koniec pogodzili… Najpierw on, że nie przyjechałem, to był obrażony, ale potem przyjęli to i tak dalej. Nie zapewniali spraw jakichś takich… Nie pamiętam, żeby dajmy na to mieli jakieś książki do nauki, przysłali do tego. Bardzo mnie kochali, to jest prawda. Ale równocześnie nie mieli w sobie czegoś… Nie wiedzieli, jak to… I tutaj Rafalski zwrócił się… Organizuje się milicja. I Rafalski zwrócił się do Bauma, żebym ja wstąpił do milicji. Miałem już osiemnaście lat. Żeby, jak to się mówi, inteligencja miała rozeznanie. Czyli chodziło… Prawdę powiedziawszy, ja sobie nie zdawałem sprawy. Zostałem zmanipulowany jako wtyczka. Baum się zgodził. Zdumiewające. On, który był strasznie… Do czasu, dopóki sprawa Lwowa była jeszcze niewiadomą, czy Lwów zostanie po polskiej stronie (bo tak to wyglądało początkowo) to on nawet jakoś godził się z tym wszystkim. Powiada: Nigdy w partii nie byłem, ale chyba trzeba będzie do partii wstąpić. Była masówka, pamiętam. Pierwszej armii przychodzili… Oficerowie przyjechali. Dla mnie to był szok niesamowity, jak ja zobaczyłem oficera, takiego Krycia, taki chłopak kresowy. I jak on się spił i tańczył. Zostawił partnerkę samą, biega dokoła sali, tańczy. Był to dla mnie szok, jak zobaczyłem tego oficera. Znalazłem się w milicji. Oni dali nam opaski. Broni nie dawali żadnej, nic. Nawet powstał wierszyk (Hładkówna ułożyła): <span style="font-style: italic;">Kolego, milicjancie, bez broni to nie haraszo, przyjm więc tę strzelbę, by ci na służbie dobrze szło.</span> I taki z papieru (ona miała artystyczny talent) plastyki zrobiony automat.
    </section>
    <section>
        <time>25395</time>Ja to miałem gdzieś tutaj, nawet to było w piwnicy, może tam jest, nie wiem, może wyrzuciłem. To było takie małe. To było straszne dla mnie. Marnowanie czasu absolutne. Kilkanaście miejscowych górali, którzy byli bardzo nieciekawi pod względem tego. Do tego całe obowiązki polegały przede wszystkim na tym, żeby zabezpieczyć transport. Front jest kilkadziesiąt kilometrów w kierunku Nowego Sącza. Zima. Śnieg. Bo to jest przecież jeszcze styczeń-luty. Czyli taki śnieg, jak teraz, a więc trzeba odgarniać śnieg z szosy. Czyli milicja ma rozkaz, żeby ludność wyciągać do odgarniania śniegu. Ja tak… Wyglądało tak, że wieczorem tak… Na przykład był taki bardzo zamożny dom, piękna willa. Ojciec zginął w obozie, architekt. Dziewulscy. Lula Dziewulska. Ja wieczorem byłem na dancingu, na zabawie u nich, z dziewczynami, a rano się zjawiałem i z łopatami wyganiałem do śniegu. Z tym że absolutnie nie miałem talentu do pilnowania i takie sytuacje były, że nagle ja sam się znajdowałem z łopatą, natomiast wszyscy pouciekali. Ale nie zawsze był tak wesoło. Pewnego dnia… Stąd ja wiem, kim był „Ogień”. „Ogień” był dowódcą Urzędu Bezpieczeństwa w Nowym Targu i milicja mu… Pewnego dnia zjawił się nagle oficer sowiecki z pepeszą. A ja… Trzeba tutaj… Że ponieważ ja byłem ze wschodu, znałem rosyjski, wobec tego mój… Kontakty z tym… Przede wszystkim bardzo miłe były dziewczyny, Sowietki, które regulowały (ros. (13;00:13:27) to się nazywało) ruchem. To znaczy jak szły transporty na front… One stały na skrzyżowaniu i kierowały ruchem. Ja z nimi musiałem uzgadniać pewne te. To należało raczej do ciekawszych tych. Ale zjawił się nagle oficer sowiecki pewnego dnia z pepeszą.
    </section>
    <section>
        <time>25579</time>Że w górach został zamordowany albo (już nie pamiętam) żołnierz Armii Czerwonej, albo jakiś peperowiec czy ktoś. I że mam z nim iść w góry. Mnie powiedzieli, że ponieważ rosyjski znam, to z nim. I idziemy. Poszliśmy niedaleko. Z tym że on ma pepeszę, ja nie mam nic, żadnej broni, tylko biało-czerwona opaska na ramieniu. Idziemy, nic. Nagle gdzieś jakaś chata, chałupa. Tam siadamy. Nagle wódka się pojawia. Pijemy. Ja przy alkoholu dużo gadałem, a byłem dobrze wyćwiczony, co można mówić. Tak jak Sowietom, co: <span style="font-style: italic;">Wandu Wasiliewsku znajesz?</span> Ja mu się z tym wszystkim… Aha, ponieważ znałem trochę francuski i niemiecki, a przy alkoholu miałem zwyczaj, że wtrącałem, nagle zaczynałem tam. Wobec tego on zobaczył, że ja znam niemiecki. Mu jakoś przypadło do tego, ale cała rozmowa wyglądała tak, jak przesłuchanie. W każdym razie powiada: <span style="font-style: italic;">No, waskresjenije prijezżaju. W niedzielę przyjeżdżam. I pajdziosz na szkołu, Maskwu i w kontraswiedzku.</span> Do kontrwywiadu. Po wódce on, ja. Po wódce człowiek… Tak jak marynarzy na okręty zaciągali po alkoholu. Wróciłem. On nie przyjechał. Potem dopiero… Zawsze sobie myślałem, co to była za historia. Ale taki film był. Już po latach oglądałem. Wajda albo (? 13;00:16:33). Taka historia, że młody chłopak i gdzieś go tam rozwalają. Po tym ja doszedłem do przekonania, że był to znowu bardzo niebezpieczny zakręt w moim życiu.
    </section>
    <section>
        <time>25762</time>Był jakiś donos prawdopodobnie. I ten przyszedł, żeby sprawdzić pod pozorem, że niby jakieś coś, musimy iść w górę. I w wypadku, jeżeli przesłuchanie wypadnie tego, to by mnie rozwalił. Natomiast jeżeli ten, to mnie puści. I to pytanie, czy kontr było taką próbą, czy ja tutaj… Tak sobie to potem interpretowałem, bo innego wytłumaczenia nie ma. Nie było żadnego szukania, żadnego nic, tylko nagle jakaś chałupa, jakiś gospodarz, jakaś wódka. I tak. Zresztą niedługo… Byłem krótko, byłem miesiąc tylko w tej całej milicji. Przypuszczam, że Baum może chciał też… Nie tylko, że myślał, że to będzie jakieś zabezpieczenie… Bo przecież brali do wojska, na front. Że wobec tego może mnie nie wezmą na front. Niby to było tak, że… Ale to jakoś się łączyło z wizytą tego oficera, który… Podobno, ktoś mi mówił, że on był od „Ognia” właśnie. Jednym słowem nagle było ten, że ja jestem za młody w milicji, że mnie zwalniają. Było to ten. I potem był rozkaz „Ognia”: cała milicja do lasu. Jeżeli ktoś nie pójdzie, to go trzeba rozwalić. Tu uniknąłem… Gdybym był jeszcze w milicji wtedy i gdybym nie poszedł do lasu, to by mnie rozwalili. Czyli albo idziesz na bandziora z tamtym, albo… Więc tak to wyglądało w tym. W każdym razie ten cały okres nie zaszkodził mi w kontaktach z pannami krościeńskimi i wszystkimi, tak że towarzystwo mnie w dalszym ciągu lubili. Po latach, kiedy byłem w Szczawnicy i było jakieś spotkanie i chór był, zespół taneczny z Krościenka, siedziałem w towarzystwie.
    </section>
    <section>
        <time>25945</time>Nawet Koterbska była przy tym stoliku. I ci śpiewają. Występy robili, mieli. Ja muszę powiedzieć, że tak jakoś myślę: no, tak, tutaj panowie siedzą, słuchają, a ci pokazują, skaczą, śpiewają. I stanąłem z nimi. A tam z tyłu tylko chodziła flaszka i pociągali. I oni mnie poznali wtedy. I: <span style="font-style: italic;">Chłopaki, nasz chłopak krościaniecki.</span> A więc poznali mnie wtedy z tych czasów. Ale byłem w Krościenku w siedemdziesiątych lata. Po wielu latach pierwszy raz. I dowiedziałem się, że ani jeden z tych, którzy byli w milicji, nie przeżył. Wszyscy zostali polikwidowani w taki czy inny sposób. Wszyscy. Na czym to polegało, nie wiem. Zresztą to byli… Jeden był na przykład komendant, ktoś tam był, to marny typ jakiś. Cały był… Jego zasługą było, że gdzieś zabił Niemca, ale to była rabunkowa historia, przestępstwo było na tle rabunkowym. A potem zaczęło się… Potem Kraków, tak że już szalona różnica. To znaczy jak w młynie byłem, byłem już prawie dorosłym człowiekiem, przedwcześnie postarzałym, przedwcześnie wydoroślałem. Zajmującym się problematyką międzynarodową, frontami. W Krościenku nagle stałem się człowiekiem mego pokolenia. A jak znaleźliśmy się w Krakowie, nagle stałem się znowu uczniem gimnazjum i zupełnie nagle… W ogóle wydawało mi się to niemożliwe, że byłem w tym młynie, codziennie musiałem przyjmować zboże, musiałem (? 13;00:22:42) sprawami. We wrześniu… To znaczy zaczyna się ten okres, gdzieś w tym Krościenku. Potem takie właśnie życie młodzieżowe, z młodzieżą nadrabianie tych opóźnień, znaczy towarzyskich, młodości.
    </section>
    <section>
        <time>26125</time>Szukanie młodości z tym towarzystwem, z młodymi ludźmi. To towarzystwo się rozjeżdża. Wyjeżdżają do Gdyni, do Gdańska, do Poznania, do Warszawy. Ciężko się rozchorowałem wtedy, dostałem zapalenia płuc. Chyba przez sześć tygodni byłem ciężko chory. Nie było żadnych antybiotyków, nic, więc nawet podejrzewano tyfus najpierw. Ale we wrześniu Baum postanawia się przenieść do Krakowa. Jakoś załatwił pracę, mieszkanie i tak dalej. W każdym razie najpierw jeszcze tego mieszkania nie było. Wyjechałem z Baumem. On też gdzieś w jakimś gimnazjum, tak że zacząłem… Od razy wylądowałem w trzeciej czy czwartej gimnazjalnej. Gimnazjum imienia Henryka Sienkiewicza. Czyli całkiem po prostu normalne życie już młodego człowieka, jak gdyby powrót do swojego pokolenia. Oczywiście trochę starszy, trochę podstarzały. Już miałem osiemnaście lat. Ale wtedy w ławach zasiadali nawet czasem dwudziestokilkuletni młodzi ludzie. Moim jednym z najbliższych kolegów (siedzieliśmy w jednej ławce) był Stasio Małysiak, który wyszedł z lubelskiego. Był w Lubelszczyźnie. Bodajże tam była 10. Dywizja AK. I oni mieli zrzuty mundurów zachodnich, angielskich. I on w mundurze angielskim chodził do szkoły cały czas. Taki miał mundur battleress, spodnie też długie, może trochę przerobione, mundurowe. On garnął się do życia, ale potem wylądował w seminarium duchownym. Nawet po wielu latach tak sobie pomyślałem: (? 14;00:02:59) zdolny chłopak i gdzieś go pewno trzymają, jakimś wikarym jest gdzieś na prowincji, marnuje się taki świetny filozoficzny umysł, matematyk świetny.
    </section>
    <section>
        <time>26301</time>I spotkałem księdza doktora z sekretariatu prymasa. Myślę sobie: to ja tutaj muszę pomóc Stasiowi, protekcję mu załatwić. I pytam się… Powiadam, że tutaj taki jest Stasiu Małysiak, taki zdolny. <span style="font-style: italic;">– A, wiem wiem</span> – powiada –<span style="font-style: italic;"> biskupem jest. </span>Ale okazało się, że to nie był on. Tylko o tym samym nazwisku w tym samym Krakowie, biskup. <span style="font-weight: bold;">Albin.</span> Albin, tak. Co Stasiowi Małysiakowi w karierze przeszkodziło, bo trudno czasem zrobić dwóch biskupów o tym samym nazwisku. A Stasiu Małysiak był potem bardzo blisko zresztą Jana Pawła II. Jak był kardynałem, to on mieszkał… Jak go spotkałem po latach, to on mieszkał w kurii. Czyli był blisko Wojtyły. Bo nawet wyjeżdżał do Rzymu, jak został papież, i on mówił, że tutaj miał operację. Papież powiada mu: Słuchaj, co ty tutaj masz? Tu zaraz do kliniki, niech cię zbadają. Okazało się, że tam był rak skóry. I go operowali. Czyli był bliskim współpracownikiem Jana Pawła. Ale został zupełnie… Bo właściwie zaczął studia prawnicze, ale potem, być może na skutek pośmiertnej woli matki, na skutek trudności jakichś wylądował w seminarium. Jak go odwiedziłem tam, to mówił: Słuchaj, nie masz pojęcia, jakie to trudne jest, jak to trudno jest przezwyciężyć wszystko. A potem przez lata go nie widziałem, a potem dopiero spotkałem. Korespondowałem z nim jakoś potem. A drugi znowu też (? 14;00:05:31) został, to też jest infułatem. Bryła. Też gdzieś występował jako biskup. Ale na pewno jest prałatem, tak jak Stasio Małysiak. Wiem, że dawno zostali prałatami. Zresztą Bryła był w kościele na Salwatorze. Ale to jest właśnie ta szkoła Franciszka Józefa. W każdym razie Kraków, który się łączy z tym, że… Właśnie wtedy odczułem bardzo… To zresztą dosyć takie dostał Baum mieszkanie, kupił odstępnie, nie na własność, od swego kolegi, który się przeniósł do Szczecina.
    </section>
    <section>
        <time>26501</time>To było dosyć duże mieszkanie. Zresztą tam rodzina była. Tam wylądował też brat pani Baumowej Jan Jaegermann, który był sędzią Najwyższego Trybunału z żoną. I potem syn jego się też tam pojawił. I zresztą też bardzo ciekawa, ważna postać. Mianowicie też był w kręgu znajomych lwowskich Baumów. Profesor Leon Płoszewski, który był potem redaktorem Narodowego Wydania Dzieł Mickiewicza, a potem Wyspiańskiego. Tak że on mieszkał też z nami na ulicy Mazowiecka 8 w Krakowie. Oczywiście tam też miałem wpadkę. Ale to już zupełnie przez… Przede wszystkim tak, co było w tym… Młodzież… Znaczy już tam, powiedzmy sobie, przede wszystkim starsi, około dwudziestki, pod względem politycznym to wszytko było bardzo oczywiście anty. Napisy w szkole na temat Gomułki w toalecie. Pamiętam takie historie na ten temat. Profesorowie przerażeni, co się dzieje. W 1946 roku, w maju, strajk szkolny. Wtedy to był strajk szkolny. Też się mało już teraz o tym mówi. To był duży ruch, bo około 3 maja, to związane było z 3 majem. Pojawiły się czołgi też wtedy. Strajk szkolny był po to… Ale właściwie były rozruchy w Krakowie, a potem strajk na uniwersytecie i strajk szkolny. Młodzież strajkowała. Potem cała była historia, bo nam… Oczywiście ja też nie chodziłem do tej szkoły. Potem nam kazali znowu składać podania o przyjęcie do szkoły. Natomiast miałem potem już taką historię, taki był mój kolega jeden Krasykow nazywał się. Rosyjskie nazwisko.
    </section>
    <section>
        <time>26669</time>On był z rodziny białogwardiejców. Rosyjska biała. Oni po pierwszej wojnie światowej w Polsce się osiedlili. On znał rosyjski dobrze. Był bardzo prawicowy. Miał ukształtowany charakter. Trudno mi to dzisiaj powiedzieć, określić, jaka to była prawica. Szliśmy. Potem (? 14;00:10:00) dwóch czy trzech nas szło. Rozmawialiśmy tam coś tego. Podszedł facet. Coś widocznie się mówiło, nie wiem. Z Bezpieczeństwa. Myśmy jakoś pryśli. Ale on nie zdążył i dwa tygodnie siedział w Bezpieczeństwie. Ale go zwolnili potem, ale dwa tygodnie siedział tylko na podstawie podsłuchanej rozmowy. Nawet nie pamiętam, co żeśmy tam mówili. Natomiast ja miałem na skutek takiego wygłupu. Z kolegami takie życie koleżeńskie prowadziliśmy. Zresztą późniejsi dwaj prałaci, Bryła i Matysiak (a może nawet wyżej poszli) uczestniczyli w tym, jakeśmy rozmaite robili hece. Ja się na przykład założyłem… Taki powrót do lat młodzieńczych nastąpił. Reakcja, odreagowanie na okres okupacji. Założyłem się, że złożę gratulacje zupełnie nieznajomej pannie młodej i pocałuję ją. I rzeczywiście. Uczestniczył w tym Małysiak i Bryła i tak dalej. Czyli to życie takie. Ale dlaczego o tym mówię? Dlatego, żeśmy szli, taka grupa. Planty krakowskie. A była taka… Tak jak w Warszawie była Lodzia, milicjantka, znana bardzo, która kierowała ruchem, tak była też taka milicjantka w Krakowie. I ona kierowała zwykle na grzybku. Taki grzybek jest i tam kieruje się ruchem. Bo cóż, samochody rzadko przejeżdżały. Żadnego samochodu nie było widać i ja stanąłem na grzybku. W tym momencie podjeżdża samochód i wysiada oficer milicji.
    </section>
    <section>
        <time>26848</time>Miałem szczególne szczęście. Tak mi zajechał, żebym ja nie mógł zwiać w kierunku Plant, gdzie stali ci moi koledzy. Zatrzymuje się. I tak stanął, żebym ja nie mógł zwiać. Wysiada. Był w randze majora czy tego, nie wiem. Powiada: Pan pozwoli tutaj. Do samochodu. Samochód taki normalny był, osobowy. Ja powiadam, że nie, że ja dziękuję bardzo. <span style="font-style: italic;">– Podwieziemy.</span> I do komendy miejskiej. Miałem szczególne szczęście. Był to zastępca komendanta miejskiego. Szczęście w sensie negatywnym. Że akuratnie podjechał. Ponieważ to była już godzina szósta czy siódma. I mnie… 1946 rok. Oczywiście normalna procedura. Biorą pasek, sznurówki, wszystko. To piwnicy. Pomieszczenie jak jedna czwarta, może pół, pokoju. Nie, jedna trzecia. Siedemnastu było tam nas. I taki jeden miał połamane tam ten (? 14;00:13:53). Ja powiadam: Mnie tu zwolnią zaraz, zatrzymali mnie tylko tu, ten, to. <span style="font-style: italic;">– A, tak tak, każdemu tak mówią </span>– powiada. <span style="font-style: italic;">– My tu już siedzimy i widzi pan</span> – pokazuje, że w gipsie ma rękę po przesłuchaniu. Takie różne towarzystwo tam siedziało. Czyli można było to bardzo przez głupotę już wylądować. Tak że sobie myślę: no, tak, tutaj byłem w milicji w Krościenku nad Dunajcem, a tutaj mnie zamykają. A równocześnie w tym samym Krościenku też mnie trzymali Sowieci później. I tutaj… Bauma nie było. Ci koledzy przyszli pod to, zaczęli się awanturować. Donieśli do domu. Bauma nie było, tylko ona i zadziałała niesamowicie. Ponieważ był wicewojewodą z ramienia PSL-u pan Rubiński ze Lwowa, ich znajomy lwowski. Więc dotarła do niego. On oczywiście… I teraz tak. Ja siedzę. Nic nie wiem. Miałem jakieś pieniądze. Powiedziałem jednemu, żeby sobie wziął, tylko żeby mi tu rano… Już rano. Normalnie, kibel…
    </section>
    <section>
        <time>27038</time>Okienko małe od ulicy. Przez to okienko ktoś pudełko zapałek rzucił. Rano prowadzą do toalety. Ja temu właśnie powiadam, żeby pilnował, niech se weźmie pieniądze. Wziął te pieniądze. Bo by mi nie oddali ich. I gdzieś koło południa myślę sobie: i co… To sobie przypomniałem, jak to musi być przed zwolnieniem. Chodzę tam i z powrotem po tej celi. Tam wszyscy są sześć-siedem lat. Wszyscy mówi: No, widzi pan, widzi pan. Czy: Widzisz. A tam, wypuszczą, akurat. Nagle gdzieś koło (? 14;00:16:22) sobie myślę: tak, rzeczywiście, nic z tego. Wreszcie nagle tego. I prowadzi mnie też z kosturem. Myślę sobie: ładna rzecz znowu… Prowadzi mnie do góry. I chyba ten sam, który mnie zatrzymał, powiada, że mam się zgłosić do komendy wojewódzkiej. Ale nie sam, tylko mnie tam jakoś dostarczyli. Pamiętam, zupełnie inne, nagle światło, z tej piwnicy tego. Okazało się, że ten wojewoda do kogo zadzwonił? Zadzwonił do komendanta wojewódzkiego. Po szczeble. A to była miejska, mnie miejska zatrzymała. Wobec tego ten wojewódzki tego. Ale kazał tego, żeby zobaczyć, rzeczywiście, czy nie przepadłem gdzieś, czy mnie nie pobili. Więc takie to były historie rozmaite. Potem mała matura. Matura. Uniwersytet. Zaczyna się, cóż… Jest przede wszystkim marksizm. To trzeba znać te czasy. Ja komuś powiedziałem, jak to jest. Europa była marksistowska. Europa zachodnia. Komunistyczna. Wystarczy przeczytać na przykład Simone de Beauvoir, jak to wyglądało we Francji.
    </section>
    <section>
        <time>27214</time>A już nie mówię o Włoszech. Następuje fascynacja, absolutna fascynacja marksizmem. To jest zdumiewające. Świat staje się prosty. Czyli jest jakiś cel w życiu, tu na ziemi, nie w niebie. Określony rozwój następuje społeczeństwa, jest jakiś cel, do czegoś się zmierza. Oczywiście byłem w Związku Niezależnej Młodzieży Socjalistycznej. ZNMS. Tam był Marek Waldenberg, Sobolewski. To byli teoretycy socjalizmu. Zresztą charakterystyczne, najpierw byłem absolutnie… To następowało z wolna. Przede wszystkim najpierw związałem się… Napisałem na konkurs „Dziennika Polskiego” pracę <span style="font-style: italic;">Jak chcemy budować Polskę na Ziemiach Odzyskanych</span>. I pewnego dnia nagle rano goniec z redakcji, że zaproszenie na zebranie do „Dziennika Polskiego” do Pałacu Prasy. Dawna siedziba „Ilustrowanego Kuryera Codziennego”. Poszedłem tam. Młodzież ze wszystkich szkół krakowskich, delegacje Pałacu Prasy. Potem spotkanie na dachu Pałacu Prasy. Dyskusja. Okazało się, że powstał… Wtedy został utworzony tygodnik „Młoda Rzeczpospolita”. Była to absolutnie świetna inicjatywa. Powstała taka grupa o charakterze trochę ogólnopolskim związana z pismem „Młoda Rzeczpospolita”. Oczywiście było w tym założenie, nawet nie ideologiczne, bo to było absolutnie bezideowe, bezpartyjne pismo, ale związane… Założeniem było, ażeby młodzież wyciągnąć z okresu okupacji, z podziemia. I to było pismo młodzieży szkół średnich. Z tym że młodzież miała redagować w założeniu i pisać. Tam trzeba było pisać… Trzeba było podać, ile się ma lat i do jakiej szkoły, i do jakiej klasy się chodzi. Żeby nie było, że to jest fałszowane. Okazało się, że mnie zaprosili na skutek tego, że napisałem na ten konkurs i to zostało wyróżnione, jak się potem okazało, dostałem pierwszą nagrodę.
    </section>
    <section>
        <time>27407</time><span style="font-style: italic;">Jak chcemy budować Polskę na Ziemiach Odzyskanych.</span> Wtedy ta dyskusja. Pierwszy numer, ukazuje się mój artykulik. Też poświęcony ziemiom zachodnim, walka, którą wygramy o ziemie zachodnie, budowa. Potem byłem ściśle związany przez cały rok z tym pismem. Tam pisałem artykuły, kilkanaście artykułów. Jeden był poświęcony… Wciągnąłem do tego Stasia Małysiaka, księdza późniejszego. I on tam ma jeden artykuł, który został potem uznany jako bardzo dobry, jako wytyczający kierunek pisma. Stasiu Małysiak napisał. Czyli ja ciągnąłem całą grupę za sobą tam. Dzisiaj rozmawiałem telefonicznie w Krakowie nawet z moim kolegą Andrzejem Lisowskim, który napisał artykuł pod tytułem O równowagę społeczną. Wtedy „Odra” (to było pismo wrocławskie) zarzuciła, że to sfingowane, że to nie może być, żeby napisał chłopak siedemnastoletni taki artykuł. A to przecież on napisał. Rzeczywiście talent publicystyczny absolutny, zmarnowany potem. Ale rzeczywiście artykuł tak napisany, że całkiem po prostu nie wierzono, że to jest ten. Potem drugi jego artykuł był o zbrodni kieleckiej, wtedy jak były wypadki w Kielcach. Więc on napisał artykuł na ten temat, bardzo ciekawy też. Natomiast ja miałem jeden artykuł humorystyczny o Marsjanach. Już nie pamiętam, na czym to polegało, w każdym razie jakby wyglądało, gdyby Marsjanie wylądowali i zobaczyli stosunki w Polsce wśród młodzieży w 1946 roku. Jak to ci starzy już, starsi chłopcy, młodzi ludzie zasiadają w ławach szkolnych i tak dalej. Zresztą tam wtedy też ze Lwowa… Takiego poznałem we Lwowie u jednej panny Marty Węclównej (moja miłość pierwsza) Witold Skulicz.
    </section>
    <section>
        <time>27578</time>I on studiował… Ze mną był w klasie, spotkałem go w klasie. Teraz zmarł niedawno. Nekrologi tutaj były nawet, bo on prowadził biennale grafiki. Otóż ja mu… Właściwie pierwsza jego… On był na akademii, jeszcze warunkowo przyjęty na Akademię Sztuk Pięknych na grafikę. I ja mu do tego artykułu zasugerowałem, załatwiłem, że opublikują trzy ilustracje jego. Z tym że podpowiedziałem mu treść tego. Takie humorystyczne trochę ilustracje. To była właściwie jego pierwsza jakaś publikacja Witolda Skulicza. Czyli ja ciągnąłem tych ludzie ze sobą tam. Też z mojej klasy był Witold Skuli… Witold, nie. Inaczej. Nie pamiętam, jak on… Wąsowicz na nazwisko. Właściwie intelektualnie on nie był ciekawy. Był to jakiś taki… Mniejsza z tym. Był w każdym razie… Tak się garnął do tego i wziąłem go… Skierowali mnie, żebym miał wywiad z pianistką znaną Smendzianką, późniejsza rektor Akademii Muzycznej tutaj i znany Jan Krenz. Jan Krenz dopiero startował. Jan Krenz już troszkę był… Miał, nie wiem, z dwadzieścia lat. Natomiast dla Smendzianki był to pierwszy wywiad. Sztompka był wtedy ich nauczycielem, protektorem. Znaczy jej nauczycielem jako pianista. Natomiast Krenz był dyrygentem już. I ona miała recital i ja dostałem zaproszenie jako korespondent „Młodej Rzeczpospolitej” na ten recital. I napisałem wtedy artykuł W odwiedzinach u młodych talentów. Ja napisałem, ja właściwie prowadziłem rozmowę, ale wziąłem ze sobą Wąsowicza, który był ze mną w klasie. I podpisałem go też, tak że artykuł jest mój i Wąsowicza. Ale właściwie on był tylko mój. Potem dostałem zdjęcie Smendzianki. Miałem gdzieś to zdjęcie. Potem ją po latach spotkałem już jako rektora akademii, coś musiałem załatwić, komuś pomóc czy coś. Przypomniała sobie. Mam cały tom „Młodej Rzeczpospolitej”. Ale najbardziej artykułem, który przeżywałem, był artykuł też związany jak gdyby z ziemiami zachodnimi.
    </section>
    <section>
        <time>27763</time>Skąd mój artykuł, moja praca konkursowa dlaczego mogła być… Czy słusznie jako pierwszy nie wiem. W każdym razie tym był Leszek Herdegen, który koło „Młodej Rzeczpospolitej” się kręcił też. Myśmy chodzili razem. I Andrzej Wasilewski. Oni napisali też i oni mieli jakieś wyróżnienia czy coś takiego, natomiast ja dostałem pierwszą nagrodę. Czy słusznie nie wiem. Był to pewien autentyzm, ponieważ akuratnie zostałem wtedy… Moja cioteczna siostra osiedliła się na ziemiach zachodnich. Piękna, czyli Schönau pod Kłodzkiem koło Międzylesia. Ponieważ jak wrócił jej mąż, którego aresztowali wtedy, z obozu niemieckiego z ciężką gruźlicą i trzeba go było w górach… Mieli mieszkanie w Warszawie, mogli… Właściwie była klatka schodowa zniszczona, ale mieszkanie było. Ale przepadło wszystko, bo musiała w górach z nim mieszkać ze względu na tę ciężką gruźlicę. Wtedy ja musiałem też… Była taka sytuacja, że musiałem jechać tam, żeby pomóc im trochę. Więc pojechałem tam i wszedłem trochę w te sprawy ziem zachodnich. To znaczy nie tylko ta podróż poprzez Wrocław, Kłodzko. Sama podróż już była ciekawa. Ale przyjazd tam wśród tych osadników. Ja mieszkałem u nich przez wakacje sześć tygodni. To wszystko, to, jak chcemy budować Polskę na Ziemiach Odzyskanych było jakimś moim doświadczeniem, że praca moja była autentyczna. Na pewno też trochę zaważyło, bo przepisałem… Najwięcej trudu mnie kosztowało przepisanie na maszynie tego. Na maszynie Bauma przepisałem. Zresztą jakoś konspiracyjnie to pisałem, żeby nie wiedzieli, że to piszę, ponieważ Baum był strasznie… Po tym, jak Lwów został po tamtej stronie, Baum się zrobił strasznie negatywnie ustosunkowany. To będzie nieparlamentarne słowo. Mówił tak, jak gaz dajmy na to się nie palił, odpowiadał: <span style="font-style: italic;">A to przez tę zasraną demokrację</span>.
    </section>
    <section>
        <time>27941</time>Trochę się obawiałem, że jak będę pisał pracę konkursową, że on w ogóle… Bo atmosfera była taka, że w ogóle jeżeli ktoś publikował, to… Jak ten pierwszy artykuł ten, to człowiek się rozglądał, czy nie będą strzelać do niego. Taka była atmosfera. Przecież pogrzeby się ciągle odbywały. Z terenów przywozili milicjantów postrzelanych. Ale najbardziej artykułem takim tym był też związany w pewnym sensie z ziemiami zachodnimi pomiędzy Nysą a Lubaczówką. Nysa to znaczy tam na zachodzie to była Nysa Kłodzka. Tam właśnie Schönau, Piękna, była nad tą rzeczką, Nysą Kłodzką. A Lubaczówka… I ja pojechałem stamtąd do Lubaczowa. To było w 1946 roku. Tam na Kresy pojechałem do Lubaczowa z zachodu. I znowu, tak jak wtedy jechałem ze wschodu w 1945 na zachód i ta różnica, tak znowu tutaj nagle te. Przyjeżdżam do Lubaczowa. I co ja pisałem w tym artykule? Który tam, okazuje się, w Lubaczowie i na Kresach przeczytało sporo młodych ludzi i jakoś to ich poruszyło trochę. Pisałem, że (taki fragment) dajmy na to tu na zachodzie jest tak, że rozparty jedzie osadnik, Niemiec powozi, on wiezie zboże do młyna, rozparty. Już (? 14;00:32:40) co z Niemkami wyrabiali, to jest inna sprawa. Natomiast w Lubaczowie ludność niesie na plecach dwadzieścia pięć kilogramów ziarna, bo siedzi w Lubaczowie, nie jedzie na zachód, tylko siedzi, bo granica się przesunie. I ja to napisałem, że granica się przesunie. Czyli dramat ludności ze wschodu, która czeka na powrót do swoich domów rodzinnych na Kresach. I ta podróż pociągiem między innymi, jak jedziemy i zaczyna się gdzieś od Przemyśla te tereny co wcześniej… Nawet tereny objęte bandami UPA. Przerażone baby w wagonie. Wagony towarowe oczywiście.
    </section>
    <section>
        <time>28126</time>Jedzie się w wagonach towarowych. I żegnają się, modlą się. Bo w nocy przychodziła banda i poprzecinała druty, więc boją się, że będzie znowu napad. Jednym słowem… I zakończyłem to, że nie wiem, co jest większym bohat… Czy to, że osadnik przychodzi i zagospodarowuje ziemie zachodnie, czy też ten, który trwa na Kresach zachodnich. Tego artykułu nie chcieli najpierw chyba puścić, bo on tak leżał, leżał. A potem z komentarzem był, że takie sprzeczne uczucia… Bo rzeczywiście sprzeczne. Z jednej strony pokazany zachód, z drugiej strony wschód. Tu bohaterstwo i tutaj. Tutaj poświęcenie i tu. Czyli to była „Młoda Rzeczpospolita”. To była wielka historia. Jest kilka opracować na temat „Młodej Rzeczpospolitej”. Jeden „Młoda Rzeczpospolita” i młodzi publicyści. Jeszcze inny. Właśnie Herdegen tam w tym był. Taka jedna, w tej chwili nie pamiętam, pisarka późniejsza nawet. Na „s”. Wasilewski w tym konkursie tylko. Natomiast jego brat Zbigniew Wasilewski, polonista. Prowadził kolumnę Na harcerskim szlaku. Ale kto pierwszy artykuł napisał, startował? Rakowski. On napisał na wiosnę 1947 roku artykuł. Nie pamiętam, jaki tytuł. Nieduży artykulik, bo Rakowski wtedy był oficerem wojska w Krakowie. W Nowej Hucie był chyba. Przypuszczam, że w brygadach SP. On i Feliks Tych, który jest teraz prezesem czy dyrektorem Instytutu Żydowskiego. Mąż Bermanównej. Też napisał artykuł. Z Warszawy Tych napisał. Z tym że oba artykuły były krytyczne. To znaczy atakowały niejako linię pisma, że nie jest polityczne, że jest apolityczne. To były już przygotowania do zjednoczenia organizacji młodzieżowych. Jednym słowem do ofensywy socjalistycznej, stalinowskiej. Chodziło o to, żeby… I rzeczywiście pismo ukazało się tylko 1946 na 1947. Latem 1947 już ostatni numer.
    </section>
    <section>
        <time>28312</time>I w 1947 na 1948. Tak chyba to było. Bo 1946 na 1947 wychodzi, 1947 na 1948. Tylko działał klub „Młodej Rzeczpospolitej”. Tam myśmy się spotykali. Leszek Herdegen. Zresztą moi koledzy… Ja już byłem wtedy na uniwersytecie. Warunkowo byłem, znaczy przed zdaniem matury na pierwszym roku. I sobie też kolegów z uniwersytetu niektórych ściągałem do tego klubu. To późniejsi profesorowie Uniwersytetu Jagiellońskiego. Leszek Herdegen. Prawnik Buchała. Potem Nowacki, też profesor. Leszek Herdegen stale był tam wtedy. Tam była wielka dyskusja. Dwie dyskusje były. Ja zresztą nie brałem udziału w tych dyskusjach. Jedna była o romantyzmie polskim. Zresztą wypisz, wymaluj to był problem powstania warszawskiego. Do czego prowadzi romantyzm. Zresztą wtedy to było przeniesienie jak gdyby dyskusji, która też toczyła się wtedy w prasie dla dorosłych, że tak powiem. Takie pismo wychodziło też „Pokolenie” studenckie. I tam też była dyskusja o romantyzmie polskim. Otóż była o romantyzmie. Kto tam pisał? Jak on się nazywał? Teraz po transformacji ambasador w Stanach Zjednoczonych. Nieżyjący już, zmarł. On w każdym razie też pisał. On brał udział… I taki był na „n”. Polonista. Korzeniowskim się zajmował. Jezu. On był naczelnym Wolnej Europy. Na „n”. <span style="font-weight: bold;">Najder.</span> Najder. Najder pisał tam. Ale niedużo pisał. Jeden artykuł czy dwa. Ba, Hłasko. Hłasko napisał list. Taka korespondencja z Wrocławia. Czyli taka tworzyła się bardzo zróżnicowana grupa wokół tego pisma. Ten klub to były dyskusje, referaty jakieś tamśmy mieli. Ale to było takie już całkiem…
    </section>
    <section>
        <time>28497</time>Ponieważ była decyzja, prawdopodobnie ważyło się, czy odwojują… Właściwie takim twórcą tego pisma i redaktorem naczelnym był Stanisław Witold Balicki, naczelny redaktor „Dziennika Polskiego”, który przed wojną był w (? 14;00:40:07), w „Ilustrowanym Kuryerze Polskim”. I Stanisław Witold Balicki miał marzenie, żeby odnowić koncern przedwojenny Mariana Dąbrowskiego. Czyli stąd taki dodatek był „Od A do Z”. Potem z tego powstało „Życie literackie krakowskie”. Potem „Przekrój” w Krakowie. (? 14;00:40:44). Stąd ta „Młoda Rzeczpospolita”. Tak że on praktycznie był naczelnym redaktorem tego, a faktycznie roboczo zajmował się (już nie pamiętam, jak na imię miał) Szwajca się nazywał. Taki uzależniony dziennikarz podporządkowany Balickiemu. Coś takiego chciałem… Taki na przykład był… Jakie inicjatywy? Ja wtedy stale byłem zamiłowanym uczestnikiem YMCY. W Krakowie na ulicy Krowoderskiej była YMCA. Wspaniały basen. Tam rzeczywiście za parę złotych miało się członkostwo tego, korzystało się z basenu, czasopisma, wszystko. W tej YMCE na sali była też restauracja i takie jak gdyby noclegowisko czy hotelik. Pewnego dnia siedzę tam z kolegą Jurkiem Bittnerem. Był to warszawiak, nieżyjący już, który po powstaniu znalazł się tu w Krakowie. I siedzimy tam i naglę patrzę, jakiś taki tabun młodych dziewczyn ładnych. Mówiących w dziwnym języku. Okazały się Czeszki. Podmokelský Zpěváci. Podmokly to jest miasto gdzieś tam, północne Czechy, koło Děčína.
    </section>
    <section>
        <time>28674</time>Ja oczywiście od razu się zainteresowałem jako redaktor (mówię w cudzysłowie redaktor) „Młodej Rzeczpospolitej”. Zacząłem z nimi rozmawiać. Jedna zwłaszcza mi się, Dana Janeczková, bardzo podobała. Wobec tego, jaki to jest wpływ kobiet na pewne wydarzenia jakieś. Ponieważ mi się ona podobała, dlatego tylko natychmiast postanowiłem im urządzić jakiś pobyt. Okazało się, że był to zespół pieśni, dziewczyny. To miasto Děčín w północnych Czechach. I z nimi był dyrygent Jan Maudr. Ja z nimi zacząłem od razu rozmawiać i ten Jurek ten. Okazało się, że oni przyjechali, byli w Katowicach, gdzieś występowali, ale bardzo byli niezadowoleni, bo polska organizacja oczywiście była, jak to polska, bardzo kiepska. Te dziewczyny pomęczone. Niezakwaterowani też, przedtem mieli niedobre. (? 14;00:44:12) przy fortepianie siedli, coś grali, śpiewali. Więc zaraz z Bittnerem (a to był już wieczór przecież, a my po kąpieli, po basenie) poszliśmy do Szwajcy, który był technicznym jak gdyby redaktorem, zastępcą Balickiego na „Młodą Rzeczpospolitą”, że taki jest zespół. I co się dzieje? Pomimo tego, że był to wieczór, na drugi dzień była ciężarówka, która ten zespół obwoziła po całym mieście. Balicki wyasygnował pięć tysięcy złotych na poczęstunek dla tego zespołu. Balicki wyasygnował pięć tysięcy złotych. Odbyło się spotkanie w Pałacu Prasy. Nawet zdjęcie chyba z tego gdzieś jest w numerze „Młodej Rzeczpospolitej” zamieszczone. Ja oczywiście jakiś pamiętnik jakiś tego. Wszystkie Czeszki mi się wpisały do tego. Miałem potem oczywiście spotkanie… Korespondencję potem prowadziłem z Czeszką. Dlaczego o tym mówię? To był rok 1946. Wtedy stosunki polsko-czeskie…
    </section>
    <section>
        <time>28856</time>Z jednej strony była sytuacja taka, że w Kotlinie Kłodzkiej były tereny sporne. Historia tak się ukształtowała ziemi kłodzkiej, że ona była pomiędzy Czechami i Polską. Tam nawet omal nie doszło do konfliktu. Taka anegdota wtedy kursowała, że czołgi z jednej strony podjechały polskie, z drugiej czeskie. I już miało dojść do wymiany strzałów i tak dalej. Nagle jeden wychodzi, woła: Wania, szto ty ros. (15;00:01:27)? Czyli spotkanie… Czołgiści sowieccy w czeskich i tutaj i nie doszło. Oczywiście to była anegdota. W każdym razie był konflikt. Niemniej z drugiej strony były wtedy bardzo ożywione kontakty słowiańskie. Coś w rodzaju panslawizmu. Wtedy nawet to w jakiś sposób Związek Radziecki lansował. Wtedy, pamiętam, był generał Godurow czy Gondurow. Rosjanin, który był jak gdyby jakimś prezesem całej słowiańskiej historii. Bezpośrednio po wojnie Stalin w jakiś sposób tolerował ruch słowiański. Czyli łączność Czechów z Polakami… Aha, teraz mi się przypomniała też w związku z Czechami inna rzecz. Niezwykle ożywione życie. To znaczy ta młodzież (w każdym razie ja tak odczuwałem) chce nadrobić stracony czas. Nie tylko przez naukę, ale przez to życie. Ja uczesticzyłem w szeregu organizacji, w odczytach uniwersyteckich, w rozmaitych powszechnych odczytach i tak dalej. Ba, jakieś koncerty, które były oczywiście darmowe. Z Małysiakiem, z Bryłą chodziliśmy do teatru, do operetki, bardzo często na waleta, to znaczy za darmo. w każdym razie to dążenie, ażeby te resztki młodości wieku chłopięcego wykorzystać. Między innymi wtedy, jak „Młoda Rzeczpospolita” nie ukazywała się, zainteresowałem się bardzo, w związku z ziemiami zachodnimi, sprawą Łużyc. Powstało Towarzystwo Przyjaciół Łużyc.
    </section>
    <section>
        <time>29038</time>W ogóle chodziło o to, że Łużyce powinny były po wojnie… Tylko niestety wszystko Roosevelt pomieszał. Po pierwsze, koncepcja była, że Niemcy powinny być podzielone na szereg państewek. Druga koncepcja, że Łużyce powinny były wejść z około milionową ludnością słowiańską, ze swoim językiem łużyckim albo do Czech, albo do Polski. Tymczasem Łużyczanie mieli pewną nie autonomię, ale jako mniejszość narodowa. Ich towarzystwo Domowina nazywało się. Mieli swoją prasę, która też się nazywała „Domowina”. I w Polsce istniał ruch, między innymi był też akademicki… To Akademickie Towarzystwo Przyjaciół Łużyc. Tym kierował akademik, którego potem w ogóle już nie… Niewątpliwie on miał orientację prawicowo-narodową. Puchałka-Zabrzeski. Ja z Andrzejem Lisowskim włączyłem się w ruch przyjaciół Łużyc. I chodziliśmy, robiliśmy odczyty po gimnazjach na temat Łużyc. Nawet mam w prasie ogłoszenia, że odbędzie się odczyt w gimnazjum takim i takim Łużyc, który ja miałem. Nawet mam po francusku broszurkę (wtedy po francusku wydaną) na temat Łużyc. Zresztą potem kupiłem (ciekawe, w NRD) grupa książeczka na temat Łużyc. W NRD ukazała się duża na temat… Tak że nawet nie myślałem, że tak zostało to tam rozpropagowane. To daję jako przykład rozmaitych tych. Oczywiście Liga Morska. Już nie było Ligi Morskiej i Kolonialnej, tylko Liga Morska. „Jacht” Klub Akademicki. Szybowcowy. Ba, postanowiłem latać. Moim, jeszcze przedwojennym, założeniem było, że trzeba nie tylko kierować samochodem, ale trzeba być pilotem też. Wobec tego zapisałem się na kurs szybowcowy na Politechnice Krakowskiej. Było to… Okazało się, skrypt, który dostałem, i egzaminy, tam była wyższa matematyka w tym wszystkim, bo to prowadzili asystenci z Politechniki, między innymi aerodynamika i tak dalej, więc cały szereg… W każdym razie miałem ten skrypt, chodziłem na wykłady.
    </section>
    <section>
        <time>29226</time>Miałem już zacząć latać na tych szybowcach. Nawet mieliśmy nosić szybowce wrony (to był Wrona, szybowiec) do klasy oczywiście „A”, najniższej. Mieliśmy na lotnisku w Balicach… Nie było portu lotniczego w Balicach, tylko to było lotnisko szybowcowe. A lotnisko w Krakowie było wtedy na Rakowicach. Wobec tego do Balic, które oddalone są coś dwadzieścia kilometrów od Krakowa, mieliśmy tam przetransportować te szybowce. Tymczasem okazało się, że muszę jechać do siostry, ponieważ wysiedlili Niemców. Krowy ryczały w tym gospodarstwie. Nie miał kto krów doić, nie miał gnoju kto wyrzucić. Wobec tego musiałem pojechać tam, zamiast latać na szybowcach. I tak się skończyła moja kariera lotnicza. Ale to daję wszystko jako przykład nagromadzonej energii z okresu uciemiężenia, w okresie okupacji, pasji do życia. Potem związałem się z „Wiciami”, ponieważ mój ojciec pochodził ze wsi. To były „Wici” jeszcze w czasach, kiedy Mikołajczyk się pojawił. A więc „Wici”, Związek Młodzieży Wiejskiej. Trochę to tak wyglądało, ci chłopi z Marszałkowskiej, bo to ta młodzież nie… Ale było dużo młodzieży wiejskie. Ideologia agraryzmu, to znaczy powrót z powrotem na wieś. Studiować i wracać na wieś. Koło licealne było. I mieliśmy spotkanie w Wilkowicach czy jakoś to się nazywało. Może inaczej trochę. Nawet przejeżdża się do Krakowa przez tę miejscowość. W każdym razie pojechaliśmy. Tam było spotkanie na wsi. Młodzież licealna z wiejską młodzieżą. Czyli między innymi zjazd młodzieży. Oczywiście to są czasy czterech organizacji młodzieżowych. Zjazd w sali kina „Świt”. Pamiętam, wtedy właśnie Bujak, jako nestor ruchu ludowego, bardzo fetowany.
    </section>
    <section>
        <time>29403</time>Równocześnie pełniliśmy straż. Z kolei młodzież z ZWM-u chciała ten zjazd zakłócić i wejść na salę, więc takie były tam przepychanki. Jakiś bal „Wici” i tak dalej. Jednym słowem, taki bardzo… Potem bakcyl marksizmu i Związek Niezależnej Młodzieży Socjalistycznej. To był ruch, że tak powiem… Przede wszystkim położenie nacisku na teorię, wykłady. Działaczem głównym, już z PPS-u, ale jak gdyby opiekunem był Bolesław Drobner. Ciekawe, bo Bolesław Drobner był wtedy, w okresie po 1949 roku, został bardzo odsunięty. Tak że w roku 1950 profesor historyk Józef Sieradzki (on potem przeszedł do Warszawy), zajmujący się historią średniowieczną, zorganizował wielką wystawę w Krakowie pod tytułem Kraków Czerwony. Była to wystawa, trzeba sobie powiedzieć, pionierska. W jakim sensie? W takim sensie, że to były rzeczy wtedy mało opracowane. I Sieradzki odsuwał (miał jakieś polecenia, nie wiem) nie tylko z organizacji (jakkolwiek w komitecie była cała profesura krakowska) Drobnera. A trudno sobie wyobrazić rozwój ruchu socjalistycznego w Galicji jeszcze z czasu sprzed pierwszej wojny światowej bez Drobnera. Do tego stopnia, że jak było zdjęcie jakieś z Drobnerem, gdzie Drobner występował w jakiejś grupie, to on kazał usuwać to zdjęcie. Drobner znienawidził Sieradzkiego, co potem się odbiło w sposób bardzo interesujący na losach Sieradzkiego.
    </section>
    <section>
        <time>29596</time>Dlaczego wspominam o tej wystawie? Ponieważ Sieradzki, który był przed wojną uczniem mego ojca we Lwowie, pomyślał sobie… Ja się broniłem, ponieważ miałem wtedy inne egzaminy, jakieś coś tam. Żebym robił tam dział międzywojenny do czasu (na tę wystawę) oswobodzenia, do 1945 roku. Było to rzeczywiście szaleństwo, bo w gruncie rzeczy ani ja nie miałem żadnego przygotowania do tego, ani nie miałem na tyle praktyki w sensie wystawiennictwa. W każdym razie musiałem… Siedziałem dużo w bibliotekach i tak dalej. Znowu zaprzepaszczone to było, bo w gruncie rzeczy nieopracowane tematy. Ja wtedy z tymi zetknąłem się. Na przykład wypadki krakowskie 1923 roku. To wtedy strajk i szarża ułanów, ułani zabici. Dopiero później się ukazała rozprawa na ten temat. A właściwie ja wtedy przestudiowałem cały szereg prasy z tego okresu, ażeby zdobyć materiał do tej ekspozycji, przede wszystkim materiał wizualny. W każdym razie, jakby nie było, ta ekspozycja Kraków Czerwony powstała. Było otwarcie. Między innymi najzabawniejsza historia. Była koleżanka Joanna Grześkowiak, która poprzez Rosję była wywieziona gdzieś na Syberię i wylądowała podczas wojny jeszcze w Afryce zachodniej. I tam spotkała… Nazwiska sobie nie przypominam, coś na „k”. To była dosyć znana postać. Kolekcjoner. Wielka kolekcja jego krzyżów etiopskich była eksponowana w Muzeum Narodowym nawet. Ona jakoś go poznała w Afryce.
    </section>
    <section>
        <time>29772</time>Bardzo się z nim przyjaźniła. To była nawet młodsza moja koleżanka. Ja zresztą znowu wciągnąłem innych ludzi do tego, żeby… Oczywiście Sieradzki miał dobry, chciał, żeby zarobić coś. Muszę powiedzieć, że wynagrodzenie było niewspółmiernie małe w stosunku do pracy, jaką trzeba było włożyć w to. W każdym razie taka była Joanny Grześkowiak też i, pamiętam, jechaliśmy… Trzeba było przewieźć z Muzeum Historycznego (dorożką oczywiście wieźliśmy, wynajętą zwykłą, miejską, fiakrem) broń. To była już broń przygotowana do ekspozycji, czyli niezdatna do użytku. Ale wyglądająca (? 15;00:17:03). Wieziemy przez rynek krakowski. Wystawa się odbywała w pałacu… W każdym razie w rynku krakowskim. Więc z Muzeum Historycznego wieziemy ten, a tam pełna dorożka broni. Sensacja w całym Krakowie. Wiozą tyle broni niewiadomo skąd. To atmosfera tych lat. A do tego jeszcze z muzeum wieźliśmy też sztandar dąbrowszczaków z Hiszpanii. Czyli cała Grześkowiakówna wiozła ze sztandarem jak Dolores Ibárruri La Pasionaria fiakrem przejechała. To była cała epopeja z wystawą. Komisarzem tej wystawy był wówczas docent, późniejszy profesor, lwowianin Marian Tyrowicz. To niezwykle ciekawa postać. Zasłużony bardzo historyk, który bardzo dużo napisał, zwłaszcza prac z XIX wieku, Wiosna Ludów, powstanie krakowskie i tak dalej. Potem z nim w późniejszych latach organizowałem wystawę, właściwie muzeum na Szpilbergu pod Brnem. On był scenarzystą i inicjatorem tego muzeum na Szpilbergu w Czechach. Więc on był komisarzem. Straszliwie bał się Sieradzkiego, który był człowiekiem rzeczywiście nieprzyjemnym, bardzo ostrym, jak mówiono wtedy, takie określenie było, mocno partyjny.
    </section>
    <section>
        <time>29953</time>Sieradzki oczywiście był, okazało się potem, w organizacji syjonistycznej. I to się odbiło na jego karierze, ponieważ po otwarciu tej wystawy Drobner postanowił zemścić się na Sieradzkim. I zaczął szukać w jego przeszłości. Wyszukał, że Sieradzki w Wilnie bodajże wydał książeczkę dedykowaną Rydzowi-Śmigłemu. I Sieradzki nie tylko wyleciał z Krakowa z profesury. Potem przeszedł do Warszawy. Ja go spotkałem. To był zresztą bardzo… Ja go bardzo miło wspominam. On ciężko to przeżył, bo rozchorował się psychicznie na skutek tego wszystkiego. Po tym wcześnie zmarł. Był historykiem średniowiecza. Napisał książkę o Władysławie Łokietku. Którą chciałem mieć i nawet gdzieś… Chodziło mi o stronę tytułową tego, ale… Więc takie były losy związane z Krakowem Czerwonym. Drobner był człowiekiem takim, że jeżeli ktoś mu raz podpadł, to już był koniec, na całe życie był niedobry. Natomiast jeżeli dobry, to już całe życie dobry. Taki był Drobner. I jego żona Luba Drobnerowa. Ponieważ ja wtedy… Też był późniejszy profesor, prorektor Uniwersytetu Jagiellońskiego Józef Buszko, mój kolega starszy. Też asystent w tym czasie. Pomimo zakazu Sieradzkiego odwiedziliśmy Drobnera, bo jakżeż robić tę ekspozycję bez wskazówek Drobnera. Drobner to bardzo odczuł. Zainteresowany. Bardzo serdecznie nas przyjął kawą. Pani Drobnerowa Luba świetną kawę robiła.
    </section>
    <section>
        <time>30134</time>Zaczął nam albumy pokazywać. Ale oczywiście niewieleśmy się od niego dowiedzieli, bo takie było gadanie tylko. Niemniej Drobner sobie zapamiętał i już Buszko i ja byliśmy oczywiście na całe życie jego późniejsze dobrymi. Natomiast jeżeli ktoś mu się raz naraził, to już był koniec. Z Drobnerem, w związku z tym, że tak poznałem tam i go odwiedzałem czasem potem. To jest ciekawa historia. Są takie rzeczy, których chyba nikt nie zna, które mi opowiadał. Mianowicie Drobner był w Związku Radzieckim podczas wojny. Najpierw pokazywał nam wtedy album i z premedytacją układ zdjęć. Z jednej strony Drobner na tratwie, pamiętam, z kozą gdzieś na jakiejś rzece syberyjskiej. A na drugiej stronie Drobner na Kremlu obok Stalina. Drobner opowiadał, że pewnej nocy nagle zjawiło się (mieszkał w pokoiku w Moskwie z żoną Lubą) NKWD i każą mu się ubierać. On przerażony goli się. Ręka mu się trzęsie, pozacinał się. Wiozą go. Nie mówią, dokąd. Gdzie go wiozą? Na Kreml. I tam było spotkanie Związku Patriotów ze Stalinem, na którym podobno omawiano wtedy problem granic. Drobner twierdził, że sprawa Lwowa była do wytargowania wtedy. Natomiast przeciwnikiem dużym był Chruszczow, który był sekretarzem na Ukrainie partii bolszewików. I że dlatego do tego nie doszło. Niemniej oczywiście był problem Białostocczyzny i Puszczy Białowieskiej. Wiadomo, w 1939 roku Białostocczyzna należała do strefy radzieckiej. Było zagrożenie, że teraz też zostanie, zwłaszcza Puszcza Białowieska w całości. Drobner sobie przypisuje, że on wywojował tę część Puszczy Białowieskiej, bo powiedział Stalinowi w pewnym momencie (i wierzę, że to mogło być):
    </section>
    <section>
        <time>30327</time><span style="font-style: italic;">Tawarisz Stalin, to trzeba tak zrobić, jak Katarzyna Wielka granicę na Syberii – prosta linia</span>. I taka prosta linia jest przez Puszczę Białowieską. Więc Drobner sobie to przypisuje. I opowiadał mi o tej całej historii, jak był pełen strachu, jak jechał na Kreml, nie wiedząc, dokąd jedzie – czy na Łubiankę, czy na Kreml. Natomiast inna historia Drobnera to było… Mianowicie jako do posła zgłaszała się do niego pewna pani o pomoc. Że rozpoznała w ambasadorze (w tej chwili nie pamiętam nazwiska), w pierwszych latach, sowieckim, który był w Polsce, swego syna, który przeszedł do Związku Radzieckiego gdzieś w latach dwudziestych jako młody chłopak przez granicę, komunista, i przepadł potem. I ona rozpoznała go i zwróciła się do Drobnera o pomoc, żeby… Ona napisała do tego… I rzeczywiście ambasador został odwołany. Był potem ambasadorem w Indonezji. Drobner twierdził, rzeczywiście, że to było duże prawdopodobieństwo, że był to (on podawał nazwisko) ten Polak, który znalazł się na terenie Związku Radzieckiego w latach dwudziestych, syn tej pani. Takie były opowieści różne drobnerowskie. Takim bardzo znaczącym wydarzeniem tego okresu, pierwszego właściwie roku powojennego, czy drugiego roku, była wiadomość o śmierci mojej matki w Kazachstanie. Przez cały okres wojny nie wiedziałem, co się z nią dzieje. I miałem nadzieję, że jakoś przeżyła. Natomiast wtedy zaczęli wracać już ludzie deportowani, wywiezieni z terenu Związku Radzieckiego. Czyli właściwie ciągle czekałem, że wśród tych przyjeżdżających będzie moja matka. Dwa takie wydarzenia głównie jakoś mnie zabolały. Mianowicie raz przyszła depesza (moja matka miała na imię Zofia), że Zofia wróciła. Byłem przekonany, że chodzi o moją matkę.
    </section>
    <section>
        <time>30497</time>Tymczasem chodziło o żonę pana Jana Jaegermanna, która po powstaniu warszawskim została przez Niemców wywieziona do Ravensbrück i z Ravensbrück właśnie wróciła. A więc to rozczarowanie, że to nie moja matka. Potem, kilka miesięcy później, niespodziewanie też jakaś wiadomość, że ktoś znajomy wrócił. Otóż była to staruszka już wtedy w gruncie rzeczy, ciotka pani Marii Baumowej, Zachariasiewiczowa, Ormianka lwowska, lwowianka, która przyjechała do Krakowa właśnie też z Kazachstanu. Więc też myślałem, że to powrót mojej matki. Ale dostałem list z Lubaczowa od pani Marii Dobrowolskiej (wspominałem może to nazwisko przy okazji wspomnień z Niemirowa). Pani Dobrowolska z mężem mieszkała wtedy w Lubaczowie, czekając na to, że granica się przesunie. I dostała wiadomość od swojej ciotki, która została po stronie sowieckiej, że moja matka zmarła. Jeszcze wtedy nie bardzo wierzyłem, że to jest… Może że to jest jakaś pogłoska tylko, ale niebawem z Kazachstanu przyjechała rodzina Szkudłapskich, która była z moją matką, i przywieźli ostatnie pamiątki po mojej matce i dziennik, który odebrałem do nich w Kłodzku na Śląsku. A więc było to wydarzenie, które w jakiś sposób bardzo zaciążyło na mnie. Muszę powiedzieć, że jakkolwiek przez te lata przecież już jakoś mogłem się pogodzić z zagrożeniem, że moja matka nie wróci, ale to oczywiście w jakiś sposób mnie bardzo dotknęło i wywarło na mnie duży wpływ. I ciekawy jaki był wpływ. Otóż odczułem, że coś się generalnie skończyło. Że pewna epoka się skończyła. Wtedy, charakterystyczne, że w jakiś sposób dość realnie oceniałem sytuację i wbrew temu, co środowisko moje, a więc rozmaici ludzie znajomi, którzy wrócili ze Lwowa, ze wschodu, z Kresów, uważało, że wrócimy do Lwowa (to słynne powiedzenie: <span style="font-style: italic;">Jedna bomba atomowa i wracamy do Lwowa</span>), ja byłem przekonany wtedy już, że Kresy są stracone.
    </section>
    <section>
        <time>30686</time>Bo co mogło tak na mnie oddziałać? Przede wszystkim to, że byłem przez dwa czy trzy lata wśród ludności ukraińskiej. I zdawałem sobie sprawę z tego, jak słaba jest polskość na tych terenach. To się potwierdziło. To się stało i muszę powiedzieć, że dopiero naprawdę decyzja ostateczna zapadła w momencie utworzenia niezawisłej Ukrainy. Bo za czasów sowieckich można było jeszcze przypuszczać, że jakiś pierwszy sekretarz, jak na przykład Jelcyn czy Chruszczow, upije się czy zechce zrobić prezent i powie: <span style="font-style: italic;">Przesyłamy granicę o dziesięć, piętnaście czy dwadzieścia kilometrów. </span>Tak jak Chruszczow darował Ukrainie Krym. <span style="font-weight: bold;">Krym.</span> Natomiast utworzenie niezawisłej Ukrainy… Oczywiście wybiegam tutaj w przyszłość. Przecież rok 1990, 1992. To przekreśliło już możliwość powrotu tych ziem do Polski, jakkolwiek zawsze ta możliwość była bardzo nikła i ja w to nie wierzyłem. Ale tutaj ta sprzeczność się rysowała. Ponieważ w gruncie rzeczy nie wierzyłem, ale od czasu do czasu ta tęsknota za Kresami odżywała i nieraz coś się przypominało i się mówiło o Kresach. Znowu wybiegnę daleko dalej. Jakkolwiek dlaczego mówię o tym, że uznałem, że to już jest sprawa nie do odwojowania? Jak znalazłem się kiedykolwiek na wschód od Rzeszowa, od Łańcuta, w tamtych terenach, momentalnie odżywały te wspomnienia. To było bardzo ciekawe, bardzo charakterystyczne. Mówiłem dosyć otwarcie o pewnych rzeczach, o polskości Lwowa. Niezależnie od tego, że uważałem, że Lwów nie wróci już do Polski, ale nawet w rozmowie z Rosjanami mówiłem o tym, że to było polskie miasto.
    </section>
    <section>
        <time>30862</time>Wcale nie w kontekście rewizjonizmu, tylko całkiem po prostu stwierdzając fakt historyczny. Dowiedziałem się potem, że był donos, który był dosyć rozpowszechniony wśród niektórych osób, że domagam się powrotu Lwowa do Polski. Tak to zostało sformułowane. To są sprawy już późniejsze, ale tutaj dlatego nawiązuję do tego, ponieważ to w jakiś sposób łączy się z atmosferą tych lat, kiedy tysiące i dziesiątki tysięcy ludzi z Kresów marzyło o tym, żeby wrócić. Ja oczywiście byłem też wśród tych, jakkolwiek nie wierzyłem w to. Wtedy odczuwałem tę sprzeczność. Z jednej strony tęsknota za wschodem, z drugiej, tak jak napisałem w pracy konkursowej Jak chcemy budować Polskę na Ziemiach Odzyskanych. Wtedy, w tym bardzo burzliwym okresie, lata 1945, 1946, 1947, odczuwało się, że był to okres wojny domowej. Wspomniałem przedtem, że na terenie miasta często przechodziły kondukty pogrzebowe z trumnami. Przeważnie były to pogrzeby bądź milicjantów, bądź żołnierzy, którzy padli. Ale równocześnie padały też dziesiątki, setki, tysiące partyzantów z WiN-u. Już nie mówię o walkach z UPA na wschodzie. Przecież moja wyprawa do Lubaczowa była wyprawą na tereny ogarnięte wojną, absolutną wojną. Tak to było do 1947 roku. Jak to wtedy było, to świadczy choćby taki fakt, że wiele, wiele lat później spotkałem pułkownika, który był mężem dalekiej bardzo kuzynki.
    </section>
    <section>
        <time>31050</time>Powiedział mi: <span style="font-style: italic;">Szkoda, żeśmy się wcześniej nie poznali, bo byłem przy wytyczaniu granicy. I gdybym cię znał wcześniej, to bym za litr wódki przesunął granicę o te parę kilometrów</span>. Oczywiście to dotyczyło pewnych drobnych korekt, tak jak w wypadku Szczepłot mogło być, kiedy nie było żadnej linii, nie ma rzeki, która by tworzyła jakąś linię graniczną. Właściwie nie wiadomo dlaczego w tym miejscu jest ta granica. Niemniej tę atmosferę zagrożenia odczuwało się. Słynne były w latach 1946–1947… Bo to już jest okres ten, kiedy byłem już w Krakowie, z Krościenka nad Dunajcem wyjechałem. Znane były w czasach okupacji niemieckiej tak zwane kotły w mieszkaniach, zasadzki robione na konspiratorów. Te kotły trwały jeszcze w 1946, 1947 roku. Odczuwało się zagrożenie, że przychodząc do kogoś, można było się natknąć na taką pułapkę. Tam czekano na jakichś działaczy czy bojowników podziemia. Jak było niebezpiecznie… Ja podróżowałem kilkakrotnie na Ziemie Odzyskane pociągami. Podróż była straszna. Na Śląsk jeździło się wtedy wagonami towarowymi, które były tak przepełnione, że czasem nie można było postawić drugiej nogi. I to nocą się jechało, więc te podróże były bardzo męczące. I były oczywiście też jakoś niebezpieczne. A jak były niebezpieczne, świadczy o tym fakt na przykład, że inżynier Baum… On pracował wtedy już w jakimś przedsiębiorstwie budowlanym, coś w tym rodzaju. I wyjeżdżali. Mieli gdzieś wyjechać samochodem z firmy. W 1946 czy 1947 roku. I przejeżdżali gdzieś na terenie Kielecczyzny. Nagle samochód został zatrzymany, kazali im się położyć w rowie, i zostali gruntownie obrabowani. Ponieważ on nie miał ręki, więc zapytali go ci, czy ma zegarek.
    </section>
    <section>
        <time>31234</time>Wzięli mu wtedy złoty sygnet z palca. A on miał złoty zegarek, ale nie na ręce, tylko w kamizelce. To był taki dawny, złoty zegarek też, jak świadczy też o tym, jak nieprzezorny był, że tak… Ale pokazał wtedy tę rękę, że nie ma dłoni i nie ma na lewej ręce zegarka. I ten z tego oddziału facet machnął ręką i jakoś już tego zegarka mu nie zabrał. Ale przytaczam to dlatego, bo jest to fakt związany z zagrożeniem w najbliższej okolicy Krakowa. Tak było na terenie Krakowa, na terenach tych województw. Wtedy ciekawym tym było, w tym burzliwym bardzo okresie i nadrabiania straconych lat okupacyjnych, powstał w Krakowie przy ulicy bodajże już nie wiem, czy Garncarska się nazywa, czy Gontar… W narożnym budynku, w pałacyku dawnym, wykłady Organizacji Młodzieżowej TUR – Towarzystwo Uniwersytetu Robotniczego. Te wykłady były oczywiście dostępne dla wszystkich. Ja chodziłem na te wykłady czasem. Były to bardzo ciekawe, prowadzone przez profesorów uniwersytetu. Na przykład, pamiętam, słynny biolog bodajże profesor Skowron miał wykłady dotyczące biologii, genetyki, jakichś takich spraw zupełnie mi wtedy nieznanych. Tam pierwszy raz zobaczyłem też wspomnianego poprzednio przeze mnie profesora Józefa Sieradzkiego. Pewnego dnia w tym całym budynku zobaczyłem ogłoszenie, że powstaje Wyższa Szkoła Nauk Społecznych, organizowana przez OM TUR, z wydziałem dziennikarskim.
    </section>
    <section>
        <time>31414</time>Ponieważ dziennikarstwo bardzo mnie interesowało… W ogóle jeszcze w okresie wcześniejszym, podczas wojny, szkic zrobiłem swoich zainteresowań rysunkowy. I tam było między innymi publicystyka i dziennikarstwo. Wobec tego zainteresowałem się tym i zgłosiłem się do sekretariatu. I rzeczywiście powstała Wyższa Szkoła Nauk Społecznych. Była to uczelnia z uprawnieniami wyższej uczelni, która mieściła się przy ulicy świętego Marka pod numerem trzydziestym czy trzydziestym siódmym. Zajęcia odbywały się po południu od godziny siedemnastej. Była to uczelnia przede wszystkim dla ludzi pracujących już. Zacząłem tam uczęszczać, jeszcze chodząc do liceum. Bo można było zapisywać się warunkowo. Otrzymywało się indeks. Mam do dzisiaj indeks Wyższej Szkoły Nauk Społecznych. Tam były trzy wydziały. Wydział dziennikarski, administracyjny i biblioteczny bodajże. Muszę powiedzieć, że nie bardzo się przykładałem do uczęszczania w tych wykładach, czego żałuję do dziś. Wykłady były niewątpliwie interesujące, prowadzone przez profesorów wyższych uczelni przeważnie, ale także przez nauczycieli szkół średnich, między innymi kurator Białas bodajże, który wykładał tam czy był nawet rektorem czy dyrektorem Wyższej Szkoły Nauk Społecznych. Ona miała oczywiście pewne ukierunkowanie ideologiczne, bo związana była z organizacją pepesowską, czyli z OM TUR-em. Bardzo ciekawy był skład studentów. Byli to czasem ludzie na poważnych już stanowiskach, którzy nie mieli wykształcenia i chodzili na tę uczelnię. Było dużo bardzo interesujących młodych ludzi, dużo interesujących kobiet.
    </section>
    <section>
        <time>31598</time>Tam, tak mi się wydaje, że raz spotkałem (zresztą nieznanego mi wtedy zupełnie) Mieczysława Rakowskiego. Ale nie jestem co do tego pewien. Prowadziła tam zajęcia socjolog pani (nie pamiętam imienia) Csorbowa. Miała zresztą dwa nazwiska. Była żoną znanego malarza węgierskiego, który zamieszkał w Polsce Tibor Csorba. Węgier, który związany był bardzo ściśle z Polską i Polakami. Pomagał w okresie wojny Polakom na terenie Węgier, a po wojnie osiedlił się w Krakowie, chodził w charakterystycznym kapeluszu z szerokim rondem, pozując na cyganerię artystyczną. Był już starszym człowiekiem. Poznałem go, zresztą podobnie jak jego żonę, która właśnie wtedy prowadziła na tej wyższej szkole ćwiczenia z socjologii. Ponieważ tam było bardzo wiele egzaminów i bardzo wiele przedmiotów. Socjologia, ekonomia polityczna, doktryny polityczne, doktryny filozoficzne – cała masa przedmiotów, które trzeba było zdawać. Było to oczywiście uciążliwe. Przeważnie… Tak jak ja znalazłem się… Studiowałem oczywiście na Uniwersytecie Jagiellońskim, a traktowałem to jako studium poboczne. Zresztą potem zaniedbałem i nie ukończyłem już tej szkoły. Ale dlatego ją wspominam, ponieważ było to bardzo ciekawe zjawisko na terenie Krakowa. Była to pierwsza tego rodzaju uczelnia. Właściwie nie było wtedy przecież szkół partyjnych, które powstawały w późniejszych latach. Jeszcze nie było ich, a była tu tego rodzaju szkoła już o wyraźnym zabarwieniu ideologicznym. Tam chodził też Marek Waldenberg. Wspomniałem przedtem, jak związałem się, będąc w liceum, z Organizacją Młodzieży Wiejskiej „Wici”. Otóż to koło licealne… Muszę powiedzieć, że chyba w tym okresie w jakiś sposób, przystępując do tego koła, szukałem jakiejś legalnej jak gdyby opozycji.
    </section>
    <section>
        <time>31788</time>Był to okres, kiedy pojawił się Mikołajczyk. „Wici” były wyraźnie związane z PSL-em. Pamiętam, że na jednym z zebrań wygłosiłem przemówienie. Może trochę aluzyjne, niemniej dosyć wyraźnie mówiłem o sprawach wywozów na wschód, myśląc o swojej matce. Ale „Wici”… Później nastąpił proces demokratyzacji. Zresztą ja też w jakiś sposób… Tak się to nazywało: demokratyzacja „Wici”. Zresztą już po ukończeniu szkoły średniej zerwałem kontakt z tym. I znalazłem się… Było to związane trochę ze wspomnianą przeze mnie „Młodą Rzeczpospolitą”. Mianowicie koledzy z „Młodej Rzeczpospolitej” Andrzej Lisowski, który (charakterystyczne: ojciec jego pułkownik zginął w Katyniu) też chodził do Wyższej Szkoły Nauk Społecznych, i jego kolega, syn kapitana przedwojennego z Warszawy, Jerzy Bittner, też chodził do tej Szkoły Nauk Społecznych. I oni, zresztą tak samo moja koleżanka, późniejsza moja żona, wstąpili do Związku Niezależnej Młodzieży Socjalistycznej, a więc do organizacji już akademickiej. Był to jak gdyby wyższy stopień akademickiej OM TUR, czyli młodzieżowej organizacji PPS-u. Wspominam o tym dlatego, że w tym czasie Związek Niezależnej Młodzieży Socjalistycznej w warunkach krakowskich… Tam głównym teoretykiem był Marek Sobolewski. Prawnik, chyba późniejszy profesor prawa. Ta organizacja miała oczywiście tradycję przedwojenną. Konkurowała z AZWM „Życie”, czyli Akademickim Związkiem „Życie”, przybudówką PPR-u. Ale w warunkach krakowskich ona miała specjalne zabarwienie opozycyjne.
    </section>
    <section>
        <time>31961</time>Ponieważ wspomniany przeze mnie poprzednio Drobner był głównym opiekunem tej organizacji, a był bardzo źle widziany przez ówczesne władze partyjne. Podobnie opozycyjny też pepeesowiec Żuławski. Nie pamiętam imienia. Znany, przedwojenny jeszcze, działacz PPS-u, który znalazł się w opozycji przed zjednoczeniem partii w stosunku do lewicowego nurtu PPS-u, na czele którego stał Osóbka-Morawski i Józef Cyrankiewicz. Ale związali się ze Związkiem Niezależnej Młodzieży Socjalistycznej. Znaczki się nosiło, takie trzy strzały. Wiązało się… Do Związku Niezależnej Młodzieży Socjalistycznej należał też Zbigniew Wasilewski, starszy brat Andrzeja Wasilewskiego. Polonista, w pewnym okresie prezes Koła Polonistyki na UJ. Który w „Młodej Rzeczpospolitej” pojawił się… Już był starszy ode mnie o kilka lat. Był działaczem harcerstwa przed wojną, był w Szarych Szeregach w okresie okupacji. Harcmistrz przedwojenny. I on redagował w „Młodej Rzeczpospolitej”… W pewnym momencie pojawił się dział Na harcerskim szlaku. Andrzej Lisowski, a w pewnym stopniu i ja, mieliśmy trochę na bakier z tym działem, bo tu ktoś nagle… Konkurencja jakaś w piśmie „Młoda Rzeczpospolita”, której uważaliśmy, że jesteśmy czołowymi, głównymi publicystami. Ale okazało się, że Zbigniew Wasilewski w jakiś sposób sobie mnie upodobał. Właściwie przedtem go nie znałem. I w moim życiu w tych latach odegrał bardzo poważną rolę, ponieważ on składał mi szereg propozycji dotyczących bardzo ciekawej pracy.
    </section>
    <section>
        <time>32150</time>Ale nie tylko. Między innymi w ZMS-ie, kiedy zbliżało się zjednoczenie organizacji młodzieżowych, w 1948 roku, to było chyba lato, zgłosił mnie w jakiś sposób… Nie wiem, jak to było, bo nie zostałem… Zostałem przez niego chyba… Chociaż on nie zajmował żadnego stanowiska w organizacji młodzieżowej, ale jak gdyby na swoje miejsce na wycieczkę do Zakopanego. Była to wycieczka, w której brali udział członkowie wszystkich młodzieżowych organizacji akademickich, a więc Związku Młodzieży Demokratycznej „Wici”, Akademickiego Związku „Wici”, ZMS-u i AZWM „Życie”. Pamiętam, jechaliśmy wozem ciężarowym do Zakopanego na tej platformie. Nie wiem ile, dwadzieścia, trzydzieści czy ileś tam osób. Przyjechaliśmy gdzieś do schroniska. Nie pamiętam w ogóle, gdzie to było w Zakopanem. W ogóle nie pamiętam, jak wyglądał ten pobyt dwudniowy. Wiem, że nocleg był w schronisku, ale jeden fakt mi wtedy zapadł w pamięci. Przeżyłem to bardzo. Wróciłem bardzo zdegustowany. Mianowicie w schronisku było radio. I ja to radio otworzyłem. Nie wiem, czy szukałem, ale być może tylko otworzyłem. Okazało się, że radio było nastawione na Wolną Europę. Momentalnie jeden z AZWM „Życie”… Nazywał się Pacuła. Facet starszy już, miał chyba ponad trzydzieści lat. Strasznie mnie zaatakował i zrugał, że słucham Wolnej Europy. A to ja w ogóle nie chciałem słuchać, tylko otworzyłem. To stworzyło atmosferę jakiegoś zagrożenia. Zresztą te stosunki pomiędzy ZMS-em a AZWM „Życie” były napięte.
    </section>
    <section>
        <time>32324</time>To były dosyć w tym okresie wrogie sobie organizacje. Nie mówiąc już o „Wiciach”, które jakkolwiek zostały zdemokratyzowane, zwłaszcza po ucieczce Mikołajczyka. W każdym razie wróciłem wtedy bardzo zdegustowany. Niemniej Wasilewski zaproponował mi potem chyba też na skutek jego… Też być może on miał pojechać i też znowu nie chciał. Na kurs trzytygodniowy przed zjednoczeniem organizacji młodzieżowych w Otwocku pod Warszawą. To nazywali Czerwony Klasztor. To było chyba dawne sanatorium dla gruźlików. Może nie dawny, gdzieś w tym kompleksie. Teren zamknięty. Było to dosyć zabawne, ponieważ trzymano nas dosyć… Jakkolwiek, pamiętam, że pojechałem wtedy do Warszawy raz czy drugi raz. Można było się poruszać, ale w gruncie rzeczy czas był tak wypełniony, że ciągle się siedziało w zamkniętym terenie. Bardzo mi to nie odpowiadało. Ja byłem indywidualistą. I w gruncie rzeczy jak ćma do światła, tak ja zbliżałem się ciągle do tych organizacji, które w jakiś sposób (? 16;00:33:28) indywidualizm nie tłumiły. I do takich imprez jak cały Otwock. Wróciłem też zdegustowany z Otwocka. Bardzo mi się to nie podobało. Jakkolwiek było to… Jak to wyglądało? Przed południem przyjeżdżali różni dostojnicy. Pamiętam, że był z wykładami chyba Werfel, Berman, Sokorski. Wszystko wtedy postacie czołowe, które (żadnej nie mieli ochrony wtedy) przyjeżdżali i mieli wykłady. Pamiętam, Werfel miał wykład na temat dialektyki. Tak się zaplątał, że on sam nie rozumiał, o co chodzi. Między innymi, pamiętam, tłumaczył nam na przykładzie karafki z wodą, ale sam już nie bardzo wiedział. Potem się z nim zetknąłem jeszcze raz, w zupełnie innych okolicznościach. Był to ciekawy człowiek.
    </section>
    <section>
        <time>32515</time>Może trochę nawet, wydaje mi się, prymitywny, mimo funkcji, które zajmował. Bo nie tylko funkcje partyjne, ale w pewnym okresie był chyba szefem Książki i Wiedzy, tak mi się wydaje. Kto tam był? Był tam też z młodzieżowych organizacji, z „Wici” wtedy przyjechał, Józef Czyrek. Józef Czyrek wtedy przyjechał jako działacz „Wici”. W okresie późniejszym, bo to było przed zjednoczeniem jeszcze organizacji młodzieżowych, był działaczem, członkiem komitetu uczelnianego ZAMP-u, czyli Związku Akademickiej Młodzieży Polskiej na UJ-ocie. On studiował spółdzielczość. Był to wtedy utworzony wydział specjalny spółdzielczości w ramach Uniwersytetu Jagiellońskiego. Z ZMS-u na pewno był Waldenberg, na pewno był Sobolewski i na pewno była Danuta Czechówna, która była wtedy bardzo bliską działaczką PPS-u. Już była w PPS-ie, podobnie jak i Sobolewski i Waldenberg. Czyli w partii. Wtedy była osobą bardzo bliską Drobnerowi. Później jej droga była dosyć dziwna, mianowicie wyjechała (nie wiem dlaczego) do Oświęcimia, była pracownicą muzeum w Oświęcimiu, czyli dzisiejszym Auschwitz. Tam prowadziła dział, bardzo zresztą znaczący, zapoczątkowany przez nią, Kalendarium Oświęcimia. Czyli na podstawie archiwaliów dzień po dniu, co się działo w Oświęcimiu. W Oświęcimiu, jak ona była, to to już późniejsze lata są – koniec pięćdziesiątych, sześćdziesiąte lata, a nawet jeszcze późniejsze. Ona bardzo długo pracowała w Oświęcimiu. Więc tak to wyglądało. Natomiast Sobolewski ożenił się z znaną aktorką z Piwnicy krakowskiej.
    </section>
    <section>
        <time>32694</time>W tej chwili nazwisko mi wypadło. Była to bardzo przystojna pani. Rozeszli się potem oczywiście. Po powrocie z tego. Otóż, dalej o Zbyszku Wasilewskim. Właśnie on zaproponował mi pewnego razu… To już jest okres może… Żebym przeniósł się do Warszawy. Chciał mnie ściągnąć do Warszawy. Zaproponował mi mianowicie przejście do redakcji „Po prostu”. Ja nawet, nie wiem, chyba byłem na jakiejś rozmowie w tej sprawie, ale nie skorzystałem z tego, nie chciałem porzucić Krakowa. Podobnie zresztą proponował też… Właśnie też to było spotkanie z Werflem wtedy, ażebym został (wtedy się awansowało szybko i w młodym wieku) kierownikiem redakcji historycznej w Książce i Wiedzy. Pamiętam, rozmawiałem z Werflem, ale też nie zdecydowałem się na wyjazd z Krakowa. Ja wtedy właściwie byłem związany z kilkoma środowiskami. Jedno środowisko to, rozwiązane już, „Młodej Rzeczpospolitej”. To była taka potem tylko paczka towarzyska trochę. Aktor… Lisowski, Jerzy Bittner, Marysia Sokołowska, Leszek Herdegen. W pewnym okresie w tej paczce był Witold Skulicz, który zresztą kochał się wtedy w koleżance, zdaje się Sokołowskiej. Późniejszy aktor… Dwaj aktorzy. Jeden nazywał się Bobak czy Bebak, Bebek, a drugi to był (nie pamiętam tylko, na imię jak miał) Krasicki. W odróżnieniu od Ignacego Krasickiego, który był dziennikarzem. A ten Krasicki był… Zresztą pochodzący z tej linii Krasickich. Który był aktorem przez długie lata, występował potem. Ale zmarł już w jakimś okresie. Leszek Herdegen oczywiście. Czyli ta grupa utrzymywała pewien kontakt towarzyski. W pewnym momencie ja byłem już związany wtedy bardziej z uniwersytetem. I łączyło się to z inną grupą. Byli to koledzy ze studiów historycznych i była to grupa asystentów.
    </section>
    <section>
        <time>32882</time>Ponieważ na drugim-trzecim roku zostałem asystentem u profesora Jana Dąbrowskiego. Właściwie to się nazywało wtedy początkowo zastępca asystenta. Grupa asystentów, późniejszych profesorów… To było… Profesorowie to byli tacy jak Jan Dąbrowski; najpierw docent, później profesor Garbacik; potem znany historyk starożytności, autor Rzymu, Wielkiej historii powszechnej przedwojennej profesor Ludwik Piotrowicz. Bardzo oryginalny człowiek, który jak prowadził zajęcia proseminarium na pierwszym roku studiów… A na pierwszym roku była duża ilość studentów, też zaawansowani czasem wiekiem studenci. Były to pierwsze lata powojenne. Studia były jeszcze prowadzone systemem przedwojennym. A więc do magisterium pięć wielkich egzaminów magisterskich, które się zdawało w momentach, które się samemu wybierało. Obowiązkowe były tylko proseminaria i niektóre seminaria. Wykłady w większości były nieobowiązkowe. A więc była duża dowolność w kształtowaniu studiów. Profesor był… Dwaj profesorowie z historii nowożytnej – profesor Piwarski i profesor Henryk Mościcki. Mościcki był… Obaj oczywiście byli profesorami przedwojennymi jeszcze, jak zresztą wszyscy ówcześni profesorowie. Mościcki przed wojną wykładał na tak zwanej Wolnej Wszechnicy też i związany był z Polskim Radiem przed wojną i po wojnie.
    </section>
    <section>
        <time>33066</time>Miał pogadanki historyczne w radio. Był rzeczywiście bardzo płodny jako pisarz. Podobnie jak Piwarski. Takim jeszcze jednym był brat rzeźbiarza Dunikowskiego. Dunikowski, nie pamiętam, jak… Brat jego. Dlatego sobie przypominam to, ponieważ pewnego razu… Zresztą myśmy wtedy… Ci asystenci… Asystentami był Józef Buszko, był asystentem Piwockiego; Rostworowski był asystentem… Bo on wtedy jeszcze działał przez pewien czas. Konopczyński, profesor, wielka sława naukowa. Jego asystentem był Emanuel Rostworowski, czyli Mateusz Rostworowski, jak go nazywano, Matyś. U Piwockiego asystentką była też Owsińska. Wszyscy oni później zostali profesorami. Kto jeszcze był? Z tej racji (? 17;00:07:49), mianowicie w historii starożytnej było dwóch… Zakład Historii Starożytnej mieścił się po drugiej stronie ulicy Straszewskiego, pod numerem chyba drugim. Tam na parterze panował bardzo srogi profesor Ludwik Piotrowicz, którego wszyscy obawiali się, tych egzaminów, które trzeba było zdawać, zależnie od tego, jak kto chciał, albo po pierwszym roku, albo po czwartym. Charakterystyczne, że to seminarium historii starożytnej służyło też jako lokal rozmaitych imprez, jak Mikołaj, organizowane przez Koło Historyków, czy też jakieś inne spotkania, czy nawet spotkania, takie jak oblewanie doktoratów. Między innymi, pamiętam, tam oblewał doktorat Mateusz Rostworowski, czyli Emanuel Rostworowski.
    </section>
    <section>
        <time>33241</time>Oblewał w sensie, że stawiał wódkę. To była zabawa całonocna. Wtedy władzę tam sprawował jakiś dozorca czy tam, już nie wiem, jaką godność, portier czy jak tam, jaką godność piastował. Mówię o tym dlatego, że ta… Tam było dwóch asystentów. Jeden, starszym, adiunktem był Tadeusz Zawadzki, późniejszy profesor uniwersytetu poznańskiego, który ożenił się z córką (po latach, długo był bardzo starym kawalerem) Jana Dąbrowskiego. Wyjechał za granicę i był profesorem na Uniwersytecie we Fryburgu. Tak że gościnnie przyjeżdżał do Polski dopiero w latach dziewięćdziesiątych-osiemdziesiątych. Asystentem młodszym był Aleksander Krawczuk. Wtedy nikt nie spodziewał się, że stanie się on znanym pisarzem. Właściwie uważano, że jeżeli coś napisze, to będą to jakieś artykuły bardzo nudne na temat historii starożytnej. Profesor Piotrowicz pasjonował się w historii nie tylko Rzymu, któremu poświęcił wielkie dzieło swoje, ale również bardzo zawiłą historią interesował się starożytną Bliskiego Wschodu. Przypuszczano, że odbywały się częste spotkania nieoficjalne w kawiarni asystentów. I tam Krawczuk miał bardzo dziwaczne monologi na temat fantazyjnych stworów, jakichś okropności. Nikt nie spodziewał… W ogóle niezwiązane były z nauką, z historią starożytną i tak dalej. Tak że nikt nie mógł przypuszczać, że rozwinie się w kierunku pisarstwa i potem też kariery politycznej w pewnym sensie.
    </section>
    <section>
        <time>33424</time>Wtedy jego zapatrywania, jak i… Może jedna rzecz była dla Zawadzkiego i Krawczuka charakterystyczna (tak mi się wydaje). To był ateizm. Natomiast miał żonę Aleksander Krawczuk. Bardzo urodziwą, taka ciemna bruneta. To małżeństwo potem się jakoś rozpadło. I Stefa, Stefania Krawczukowa, wyjechała na Wybrzeże, wyszła za mąż drugi raz i wyjechała z tym mężem do Australii, gdzie jeszcze chyba żyje dotychczas. Bo wiem, że przyjeżdżała do Krakowa. Mówię o tym środowisku tym. Z tych kolegów był Zbyszek Jabłoński, który był przez pewien czas prezesem Koła Historyków. Ja zostałem, pamiętam, na pewien okres, dwa razy nawet, wiceprezesem tego koła. Właściwie Koło Historyków ograniczało się do tego, że miało bibliotekę, w której można było wypożyczać książki. Nie było to żadne uprzywilejowanie, bo te same książki można było wypożyczyć w seminarium historycznym, czyli w zakładzie historycznym. Działalność asystenta ograniczała się początkowo do pełnienia dyżurów w zakładzie, czyli w tak zwanym seminarium historycznym, i w pomaganiu, przygotowaniu i uczestniczeniu w seminariach prowadzonych przez profesora danego. Tak było początkowo. Potem oczywiście (? 17;00:14:16) zdarzyło, że były sprawy związane, biblioteczne, (? 17:14:19) i tak dalej. Potem doszła do tego opieka nad (? 17;00:14:26), czyli zespoły samopomocy naukowej. To już były lata, które były według nowego programu prowadzone, już w sposób bardziej szkolny, z rygorami ścisłymi egzaminacyjnymi. Okres asystentury to były dwa lata.
    </section>
    <section>
        <time>33603</time>Ale równolegle zaproponowano mi, jeden z kolegów, żeby się związać z radiem. Najpierw taką audycję zrobiłem… Ponieważ opiekowałem się ZSNM, z którego zresztą wyszło kilku profesorów, i zrobiłem z nimi jedną audycję radiową i potem zostałem zatrudniony w radiu, niezależnie od asystentury. Pamiętam, jak była inauguracja roku akademickiego i w pewnym momencie profesor Dąbrowski, który był wtedy prorektorem uniwersytetu… Inauguracja roku akademickiego w auli. A tu nagle ja gdzieś się pętam z mikrofonami, przewodami. Robiłem nagranie tej całej uroczystości dla radia. Krótko tam był, kilka miesięcy, ale najpierw dwa tygodnie nie mogłem się zaaklimatyzować tam, tak że chciałem odejść. Przekonał mnie… Był takim… To była wtedy stara rozgłośnia jeszcze, która nie pamiętam, gdzie była, natomiast nowa była przy ulicy Szlak, w pałacyku. I wtedy dyrektorem rozgłośni był słynny Ronald Bujański, a wicedyrektorem był Józef Łabuz. To był partyzant z Gwardii Ludowej czy coś takiego. Bardzo zresztą sympatyczny. Wtedy wszyscy wydawali się starsi dziadkami. Może miał czterdzieści kilka, może miał pięćdziesiąt lat, ale wydawał mi się już dziadkiem. W każdym razie ja po dwóch tygodniach najpierw uznałem, że jakoś tam mi atmosfera nie odpowiadała i zgłosiłem się do niego, że chcę zrezygnować. A ponieważ byłem dosyć oszczędny i zresztą nie przelewało się, więc miałem wiatrówkę, buty dosyć sfatygowane. I Łabuz powiada: <span style="font-style: italic;">No, zostańcie, zostańcie. Jeszcze przynajmniej sobie buty kupicie</span>. To był bardzo sympatyczny, poczciwy człowiek. Ja wtedy zatrzymałem się. A dlaczego chciałem odejść? Mianowicie szefem redakcji, w której byłem (miałem funkcję starszego redaktora, tak się nazywała), w Polskim Radiu był wtedy słynny późniejszy, już wtedy znany, dziennikarz radiowy Jacek Stwora, związany z Krakowem.
    </section>
    <section>
        <time>33800</time>Ojciec jego był w cyganerii krakowskiej jeszcze w czasach Zielonego Balonika. Był to trochę alkoholik. Jacek Stwora był na emigracji podczas wojny na Zachodzie. Był w dywizji Maczka. Przyjechał do Krakowa i był w rozgłośni. Jego kumplem do wódki był redaktor sportowy (nie pamiętam imienia, ale nazwisko) Oszast. Takim redaktorem też był Chruścicki, który miał audycje masowe, tak zwane. Kierownikiem działu był Józef Godlewski. Mocno partyjny, jak to się mówiło wtedy. Związany z Komitetem, chyba był członkiem Komitetu Wojewódzkiego czy Miejskiego. Natomiast kierownikiem programowym, koordynatorem programu był Józef Godlewski, student uniwersytetu, chyba studiował anglistykę. I on właśnie mnie zaproponował tę pracę w radiu. Właściwie po tych dwóch tygodniach szybko zacząłem robić szybką karierę i nagle zaaklimatyzowałem się tam bardzo dobrze. Właściwie dwa razy w tygodniu szły moje audycje. Przeważnie były pisane i szły jako felietony. Ale były to opowiadania. Mianowicie specjalizowałem się wtedy… Wyjeżdżałem wozem transmisyjnym do Nowej Huty i w Nowej Hucie przeprowadzałem rozmowy z junakami i potem pisałem opowiadania na temat życia junaków albo też całych brygad. Tytuły były takie dosyć ten, jak na przykład Trójkąt trzech miast. Czyli o trzech brygadach, jak to one rozłożone były w Nowej Hucie. Potem, dajmy na to, już pod koniec taki pod tytułem Kiedy kobiety stanęły na murze. O zespole murarek. Pod koniec, muszę powiedzieć, że wtedy byłem przerażony. Przyjechałem tam. To było wieczorem. Te baby siedziały. Młode dziewczyny. To rozwydrzone towarzystwo niesamowicie. Bałem się, naprawdę mogły mnie tam zgwałcić.
    </section>
    <section>
        <time>33967</time>Wtedy tam poznałem… Tak że stałem się bardzo… Wszedłem i stałem się bardzo… Nie chcę powiedzieć znany, ale… Jakkolwiek pracowałem trzy czy cztery miesiące tylko, ale moje audycje szły na program ogólnopolski, co w warunkach stacji regionalnej, jak Kraków, było dużym wyróżnieniem. Pójście na antenę ogólnopolską było zawsze odnotowywane jako duże osiągnięcie. Były to też i zarobki poważne. Za audycję dostawałem cztery i pół tysiąca złotych za jeden felieton. Potem, po przeliczeniu, jak była nowa waluta, było to sto pięćdziesiąt złotych bodajże. Pensja średnia była dwadzieścia tysięcy złotych, więc cztery felietony to była średnia pensja. A niezależnie od tego była pensja normalnie, jak to jest w redakcjach. Czyli miałem dwadzieścia tysięcy pensji czy dwadzieścia cztery tysiące jako starszy redaktor, a do tego dochodziły honoraria za każde słowo, które szło na antenę. A szły rozmaite inne, jak nagrania z transmisji. Nie lubiłem tych nagrań, bo montowanie mi nie leżało. Ja lubiłem pisać i dyktowałem na maszynę i potem już spikerka… Spikerką znaną była (? 17;00:22:51) Holdowa, która przyjechała z Londynu, była w Londynie podczas wojny. Ona świetnie czytała, przeważnie ona czytała moje felietony, które były takimi opowiadaniami czy słuchowiskami. Pani Łempicka, maszynistka, ze Lwowa zresztą, mówiła: No, to pan powinien brać z redakcji honoraria inne, wyższe. Ale tam wtedy się nie dbało o honoraria. Pieniądze szły stąd i stąd w tym radiu. Dlaczego mi początkowo to nie leżało? Siedziałem w redakcji z poetą ludowym Józefem Frasikiem. Dosyć znany poeta. Dosyć marnej postury. Był to polonista z wykształcenia. I on mi zaczął, jak przyszedłem (? 17;00:23:53) młody przyszedł tego, więc trzeba go tutaj jakoś wziąć w karby. I kazał mi redagować dziennik krakowski tak zwany.
    </section>
    <section>
        <time>34151</time>Tam były wiadomości Polski południowej, czyli Rzeszowszczyzny i z krakowskiego mniej więcej. Skąd to były wiadomości? To się brało z prasy i były też korespondencje nadsyłane od korespondentów. Ewentualnie pracownice radia dawały krótką informację. Taką informację trzeba było zredagować i ten informator otrzymywał trzysta złotych, jeszcze w starej walucie. To nie było wiele, oczywiście były to, powiedzmy sobie, trzy paczki papierosów. Pamiętam, że przynosiłem te informacje i podawałem pani Łepkowskiej, maszynistce. Pisałem to, ale szło to na jej rachunek, bo był pułap. Ja zawsze dochodziłem do tego pułapu. To znaczy można było zarobić oprócz dwudziestu tysięcy pensji stałej dwadzieścia tysięcy za audycje, honoraria. Czyli razem czterdzieści tysięcy, co był ładny pieniądz. Dwa takie momenty pamiętam. Właściwie kilka. Pewnego dnia przyszło zlecenie nagle, z opóźnieniem, żeby jechać do Nowej Huty, ponieważ tam jest jakiś wiec czy coś i przemawia sekretarz Komitetu Wojewódzkiego. I jedziemy. Ale nim wyjechaliśmy, to wszystko się opóźniło. Nie była moja wina, żeśmy się spóźnili. Przyjeżdżamy tam, sekretarz już skończył przemówienie, ale zobaczył, że przyjechał wóz transmisyjny. Ja zamiast zwinąć manatki (oczywiście nie nagrywaliśmy już tego przemówienia), chciałem wykorzystać pobyt i przeprowadzałem rozmowy z junakiem, żeby mieć materiał do felietonu. Zobaczył to sekretarz. Niezadowolony, że jego… Był to dostojnik szczebla centralnego Tkaczow czy jakoś tam, już późniejszy minister. Bardzo prymitywny facet. I mnie zobaczył, wezwał, zrugał mnie w straszny sposób. Że ja demoralizuję młodzież, rozmawiając. Oczywiście dlatego był wściekły, że nie został nagrany.
    </section>
    <section>
        <time>34331</time>Takie obruganie kosztowało bardzo dużo nerwów. To się tak mówi lekko o tym. Niemniej na drugi dzień czy tego samego dnia po powrocie człowiek był… Jakkolwiek żadnych nie było oczywiście (to nie była moja wina) konsekwencji. W ogóle miałem wspaniałą atmosferę w tej rozgłośni zarówno ze strony szefa Godlewskiego, jak i ze strony Łabuza, dyrekcji i Stwora. Stwora, który potem bardzo się ze mną zaprzyjaźnił. Nawet do tego stopnia, że zapraszał mnie na rodzinną kawę z żoną (aktorka bodajże chyba, ale nieznana, taka jakaś aktoreczka) w kawiarni. I opowiadał o swoim ojcu, o cyganerii krakowskiej. Zresztą z Stworą bardzo często popijaliśmy razem. Tak to się potem ukształtowało, że jak wyjeżdżałem do Nowej Huty na transmisje czy na zebranie materiału, to ekipę, wracając, zapraszałem… Ponieważ zarabiałem te pieniądze. Zatrzymywaliśmy się w Mogile, w knajpie. Wtedy oczywiście to wszystko wyglądało… Nowa Huta było to jedno bagno i plac budowlany. W Mogile była knajpka. I tam się zatrzymywałem i cała obsłucha. To znaczy był Patryk, który nagrywał, aparaturę miał, obsługiwał, Kościuszko się nazywał. Kierowca i jeszcze trzeci chyba. Więc ich zapraszałem i taka się odbywała popijawa po drodze, jak wracaliśmy do Krakowa. Pewnego dnia dostałem nie polecenie, ale żebym odszukał Mariana Brandysa, który był wtedy właśnie w Nowej Hucie. Marian Brandys w tym czasie był bardzo takim wziętym, partyjnym literatem. I w Nowej Hucie zbierał materiały. Nie mogli go znaleźć, nie mogli go odszukać. Pamiętam, chodziłem po budowach. Budowano całe osiedle, domy mieszkalne. Rozmawiam w pewnym momencie z jakimś junakiem i on… Nagle przychodzi facet, jak gdyby majster w kombinezonie i do mnie, co ja tutaj w pracy przeszkadzam. A ja momentalnie (nie wiem, skąd mi się to wzięło) od razu powiadam: <span style="font-style: italic;">A to wy Brandys jesteście? </span>
    </section>
    <section>
        <time>34512</time>Rozszyfrowałem od razu i to był rzeczywiście Marian Brandys. Najzabawniejsze, żeśmy na budowie socjalizmu razem zbierali materiały, natomiast potem, po południu, spotykaliśmy się w bardzo ekskluzywnej kawiarence Lili na rogu Grodzkiej i rynku. Taka była kawiarenka, która później prowadzona była przez jakąś warszawiankę, nazywała się Lili. Była to najlepsza czarna kawa w Krakowie. To drugie takie. A trzeci wypadek z kariery radiowej. Pewnego dnia dostałem polecenie, ażeby… Właściwie to nie było polecenie, tylko zastępowałem Chruścińskiego, który miał audycje masowe, powiedzmy sobie masowe, czyli upowszechnienie. Więc on był na urlopie. Jeszcze miałem za niego zrobić audycję. I wymyśliłem sobie (wtedy był konflikt w Korei) rozmowę na temat tego konfliktu junaków. Oczywiście ja nie miałem doświadczenia radiowego, to znaczy z techniką radiową. Więc jak to sobie wymyśliłem? Pojechaliśmy wozem transmisyjnym. A był bardzo zasłużony w rozgłośni krakowskiej portier pan Franciszek, który pracował w rozgłośni radiowej przed wojną. I podczas wojny przechował aparaturę rozgłośni, tak że rozgłośnia mogła być szybko uruchomiona po wojnie, ponieważ ta aparatura cała była. On dostał wtedy za to srebrny czy złoty Krzyż Zasługi. A więc był wtedy… Wtedy nie rozdawano orderów tak jak w latach późniejszych i jak teraz to ma miejsce. Dam jako przykład. Prezydent, działacz socjalistyczny przedwojenny Henryk Dobrowolski, późniejszy prezydent miasta, dyrektor Archiwum Państwowego, dopiero w 1954 roku dostał Krzyż Kawalerski tylko na skutek tego, że jego pracownicy znaleźli akta leninowskie. Czyli archiwum Lenina. Tak że to było jego najwyższe odznaczenie, a więc chlebowy, jak to się nazywało, krzyż, który potem był rozdawany właściwie wszystkim, którzy zbliżali się do emerytury.
    </section>
    <section>
        <time>34703</time>Ten Franciszek przyczepił się do nas, że on też pojedzie z nami. Ja nie wiedziałem, że on coś wypił. Jedziemy. Przyjechaliśmy do Nowej Huty. Ja w namiocie. Było zawiadomione, było kierownictwo jakieś. To była też organizacja wojskowa, bo było tych brygad trochę. Więc z tymi rozmawiam… Ja napisałem tekst i właściwie była to aranżacja jak gdyby pewnego tekstu, przedstawienia, rozmowy. Ale na żywo im kazałem… Tekst miałem przygotowany i kazałem im to odtwarzać od razu, bez prób jakichś przedtem. Była jedna scena, że maszeruje oddział junaków, śpiewa piosenkę jakąś i stoją na drodze dziewczyny wiejskie i ich oklaskują czy coś tam. Zostało to przeze mnie tak zaaranżowane, że grupa junaków, kompania czy tego, rzeczywiście maszerowała tak, żeby głos słychać było, że się zbliża, natomiast dziewczyny z kuchni, jakieś kucharki, ustawiłem przy mikrofonie i kazałem im klaskać. To świadczyło o moim niedoświadczeniu, bo tego rodzaju nagranie inaczej się robi. I w ogóle takie nagrania w rozgłośni były. Oni śpiewali jakąś piosenkę, nie wiem, o traktorzystach czy co. I w pewnym momencie… Skończyłem to nagranie, siadamy, jedziemy, wracamy z powrotem. Jestem zadowolony, że już jest po tym wszystkim. Patrzę: wszyscy tacy jacyś są pochmurni. Powiadają: <span style="font-style: italic;">Pan Franciszek narozrabiał.</span> On też taki jakiś. Co się stało? Franciszek poszedł… Był po wódce. A ponieważ ci śpiewali o traktorzystach czy o <span style="font-style: italic;">tankistach </span>(już nie wiem) i poszedł pomiędzy tych i powiedział: <span style="font-style: italic;">Co oni śpiewają? Potąd mamy tych piosenek. </span>Pokazał, że po uszy. Zobaczył to oficer polityczny i zrobił awanturę. Wpisał go, jak to się mówiło. Skąd on jest? <span style="font-style: italic;">– Z radia, o. Brawa</span>. Więc rzeczywiście przyszedł raport czy tam coś do rozgłośni na tego Franciszka, że tak i tak.
    </section>
    <section>
        <time>34885</time>Wzywa mnie Józef Godlewski, a więc ten, który był w egzekutywie Komitetu Wojewódzkiego. Powiada: <span style="font-style: italic;">Słuchaj…</span> A on mi bardzo… Po prostu podobały się im felietony moje. Więc bardzo mnie… <span style="font-style: italic;">– Syniu</span> – powiada <span style="font-style: italic;">– słuchaj, jak to było?</span> A ja widziałem, że jemu, wszystkim zależało, żeby Franciszka ratować. On był bardzo lubiany, zasłużony człowiek. Starszy wiekiem. Więc ja na poczekaniu wymyśliłem koncepcję. Powiedziałem: <span style="font-style: italic;">To moja wina, bo ja nie jestem doświadczonym radiowcem. Kazałem im śpiewać, a Franciszek jako stary radiowiec powiedział, że mamy potąd tych pieśni, myśląc o nagraniach, że mamy nagrania w rozgłośni. I po co ten młody redaktor pędzi tych i karze tutaj.</span> I ta koncepcja została przez Godlewskiego (wszyscy chcieli ratować oczywiście Franciszka) przyjęta i sprawa się rozmyła. Od tego czasu moja pozycja w rozgłośni bardzo się umocniła. To znaczy byłem tam lubiany. Oczywiście praca w radiu łączyła się z tym, że wszedłem w inne zupełnie środowisko. W środowisko pracowników prasy, dziennikarskie, literackie i aktorskie. Mianowicie mieliśmy gospodę związków twórczych. To była gospoda aktorów przy ulicy Dunajewskiego czy Straszewskiego. W gospodzie aktorów, gdzie później był znany lokal, tak jak Spatif warszawski, się jadało obiady. Koło redaktorów kręciło się dosyć dużo rozmaitych ludzi. Tak że jak to zwykle, a więc jakaś tam w cudzysłowie sława, jakieś tam pieniądze. A więc i kobiety dookoła i tak dalej, i tak dalej. Wtedy poznałem też bliżej Otwinowskiego pisarza krakowskiego, jego żonę Ewę Otwinowską. Wtedy też innych literatów.
    </section>
    <section>
        <time>35064</time>Kwiatkowskiego i też Kwiatkowską. Zresztą to się łączy też z następnym etapem w pracy. W każdym razie w tym okresie wszedłem… To był bardzo ciekawy… Cały Kraków tego okresu był bardzo interesujący. Ci ludzie, którzy… Częściowo byli to jeszcze ludzie, którzy przyszli w ogóle do Krakowa, który był niezniszczony, i z Warszawy, i z innych regionów Polski. Kraków był bardzo ciekawym, pod względem intelektualnym, ośrodkiem. Tam zresztą spotykałem, pamiętam, przy obiedzie wicedyrektora rozgłośni Łabuza. Pamiętam, jadłem z nim obiad. Powiadał, że miał rację, że zostałem w tej rozgłośni. Ale cóż, ja właściwie zawsze, jak tak patrzę na przeszłość swego życia, że działałem sam przeciwko sobie. Otóż gdzieś tam… A równocześnie byłem przecież już potem… Rozpoczął się rok akademicki i byłem asystentem. Trochę to… Moja późniejsza żona mówiła, że to niepoważnie: tutaj asystent, uniwersytet, gdzieś toga profesorska w przyszłości, a tutaj jakiś redaktor Polskiego Radia. Pewnego dnia… Gdzieś to była jesień, a więc zbliżała się rocznica rewolucji październikowej, a więc koło 7 listopada. Zostałem wysłany do… Wtedy rzeczywiście polecono mi pojechać i nagrać jakąś akademię związaną z rewolucją październikową na terenie Nowej Huty. Pojechałem tam. Była to jakaś sala strasznie duszna. Ci robotnicy, ci junacy. Błoto. I mnie wtedy to tak wszystko zniechęciło, że postanowiłem jednak rzeczywiście odejść. I złożyłem wtedy wymówienie. Z tym że muszę powiedzieć, że mnie zarówno Łabuz, czyli wicedyrektor, jak i dyrektor programowy, koniecznie chcieli, żebym został. Właściwe popełniłem wielki błąd, bo miałbym życie o wiele łatwiejsze i, powiedzmy sobie, poszedłbym w kierunku dziennikarstwa czy radiowego, a nawet literatury.
    </section>
    <section>
        <time>35250</time>Bo wtedy od takich opowiadań do jednej czy drugiej jakiejś książeczki było już krok tylko. A co za tym idzie, dwie książki to już członek Związku Literatów, a więc zupełnie inna pozycja. Niestety, uparłem się i zrezygnowałem z tego. Ale był to już rok późniejszy. Ale tutaj te sprawy organizacji młodzieżowych zostały na uboczu. Jak to wyglądało? Więc też wrócę do tego jeszcze, jak to wyglądało. Mianowicie Związek Młodzieży Socjalistycznej… Zjazd zjednoczeniowy we Wrocławiu. Ja nie byłem delegatem i nie byłem we Wrocławiu na zjeździe. Niemniej automatycznie wszedłem do ZAMP-u, czyli Związku Akademickiej Młodzieży Polskiej. Powstało Koło Historyków. W kole został przewodniczącym mój kolega Stefan Zając. Właściwie ja go wysunąłem na tego przewodniczącego. Natomiast ja szybko zacząłem awansować. Najpierw od bardzo kłopotliwej funkcji kolportera po prostu. Czyli otrzymywało się pewną ilość numerów, które trzeba było rozprowadzić. Oczywiście bardzo trudna sprawa była, żeby to rozprowadzić. Niewdzięczna funkcja. Szybko jednak awansowałem i zostałem… Właściwie nie chciałem tym zostać, ale mi nie tyle zaproponowano, co jak gdybym dostał polecenie, żeby zostać kierownikiem wydziału nauki zarządu uczelnianego. W drugim domu akademickim się mieścił zarząd uczelniany. A więc na inne środowisko. Teraz środowisko Związku Akademickiej Młodzieży Polskiej. Tam szkoleniowym był… Dział szkolenia. Najpierw był Bogdan Kędziorek, który potem został sekretarzem na UJ-ocie, partyjnym, partii. Był sekretarzem… Kierownikiem wydziału organizacyjnego był Adam Urasiński. Prawnik. Późniejszy prokurator, który miał jakieś bliżej nieznane mi kłopoty związane chyba z jakimiś sprawami trochę kryminalnymi.
    </section>
    <section>
        <time>35431</time>Czy jakaś łapówka, czy coś takiego. Muszę powiedzieć, był to facet smagły, przystojny, brunet. Chodził w wysokich butach. W jego działaniu była władza, w ogóle w sposobie bycia. jak Urasiński wychodził z gabinetu… Przepraszam, on był chyba przewodniczącym zarządu. Natomiast wydziałem organizacyjnym kierował nie kto inny jak Józef Czyrek, który chodził wtedy… O dziwo, sznyt był socjalistyczny wtedy: granatowy garnitur. On był asystentem chyba marksizmu leninizmu, podobnie jak Marek Waldenberg. Jakkolwiek w ZAMP-ie był, przyszedł z „Wici”. Ożenił się… Jego kariera chyba związana była trochę z pozycją i działalnością jego żony. Halina Juszczykówna, którą znałem dobrze. Ona miała jakąś pozycję, że już w 1947 roku była po dwóch latach pobytu na placówce zagranicznej w Belgii. Była romanistką, znała perfekt francuski. Sznyt partyjny Czyrka polegał na tym, że chodził w granatowym garniturze w prążki i w białych tenisówkach. Później jego jeden ze studentów opowiadał plotki, jak te nogi wyglądały. Czyrek był człowiekiem bardzo towarzyskim i uczynnym. Czego doświadczyłem po tym, jak moja żona ciężko zachorowała i trzeba było, żeby wyjechała do Bułgarii. Chodziło o klimat. Wtedy nie było w ogóle nawet możliwości wykupu dewiz. Czyrek, jako wtedy już naczelnik wydziału w Ministerstwie Spraw Zagranicznych, w pół godziny załatwił sprawę mi.
    </section>
    <section>
        <time>35612</time>Później go spotkałem raz. Chciałem zaimponować komuś, jak był ministrem spraw zagranicznych, zadzwoniłem do niego. Sekretarka powiedziała, że go nie ma. Więc uznałem, że nie ma. Ale rzeczywiście za piętnaście minut było już połączenie, sekretarka zadzwoniła, że tego. I on przy telefonie: <span style="font-style: italic;">– No, co słychać?</span> Ja powiadam: <span style="font-style: italic;">Chciałem się spotkać. – No, dobrze, w środę. – W środę, dobrze.</span> Przyszedłem. On powiada: <span style="font-style: italic;">Ja nie chcę – nie owijał nigdy w bawełnę – o co ci chodzi, jaka sprawa? </span>Powiadam: <span style="font-style: italic;">Nic, ja chciałem się spotkać tylko, powspominać dawne czasy.</span> A było oczywiście tak, że akuratnie miałem sytuację taką, że mógł mi pomóc, ale nie chciałem. Tak jakoś zawsze się składało, że nie chciałem. To jest<span style="font-style: italic;"> à propo</span>s Czyrka, który tam rezydował też. Oczywiście mieliśmy swoje biurka, swoje… Niektórzy tam mieli nawet prawie coś w rodzaju gabinetów. Ja szybko chciałem wyjść z tego, przestać być kierowni. To było jednak dosyć pracochłonne. Trzeba było rozmaity… Do dziś mam taki na przykład papier, że dostałem naganę. Że udziela się mi nagany, ponieważ w dniu takim i takim nie wstawiło się (pomyłka: zamiast stawić się to wstawiło się) iluś ludzi. Czyli do funkcji mojej należało też organizowanie frekwencji na jakichś tych. Więc ja chciałem się z tego zwolnić. Wobec tego powiedzieli, że ten, i dali mi sekretarkę. Była to bardzo piękna dziewczyna, ale niestety miała narzeczonego. Też tylko krótko była. Zresztą nie miałem żadnych w stosunku do niej zamiarów. Potem ona też odeszła z tej działalności. W każdym razie zwolniłem się jakoś. To była najwyższa funkcja w zarządzie uczelnianym, jaką sprawowałem. I wtedy, będąc już na asystenturze, zostałem kandydatem partii.
    </section>
    <section>
        <time>35798</time>Złożyłem papiery. Złożyłem razem z moją późniejszą żoną. Właściwie ona pierwsza, ja trochę się ociągałem. Już nie miałem specjalnych… Wtedy już nie byłem zauroczony, jak mówiłem przedtem, marksizmem, tak jak poprzednio, wobec tego… Ale złożyłem ze względu na to, że chciałem ją ten. I okazało się, że było to pociągnięcie, które w jakiś sposób zadecydowało o późniejszych poczynaniach moich. Ponieważ ówczesny Bogdan Kędziorek, który zmarł w tym roku… Bardzo porządne chłopisko. Który pochodził z Kresów też, bodajże z Kowla albo Równego. Został wzięty do 2. Armii. Ciężko ranny na froncie dwukrotnie. Był po tym… Potem został profesorem ekonomii nie na UJ-ocie, ale na jednej z uczelni krakowskich. Był sekretarzem. Znałem go jeszcze z zarządu uczelnianego, gdzie był szkoleniowym. I on mnie wezwał, tak jakoś konspiracyjnie dosyć. I powiada: <span style="font-style: italic;">Słuchaj, powiedz Hance, żeby wycofała papiery, ponieważ nie chcę, żeby miała jakieś kłopoty. </span>Tutaj cała przeprawa i tak dalej. Więc te papiery ona wycofała. O co chodziło? Mianowicie jej ojciec był podczas wojny w Anglii. I był w tak zwanym VI Oddziale naczelnego wodza, Sikorskiego. Był to wywiad na kraj. Cichociemni. I on tam był. I nie był cichociemnym, ale przeszedł całe przeszkolenie cichociemne. Przede wszystkim sprawy radiowe. Tak że odprawiał później tych skoczków, cichociemnych do kraju. Nie był wysokiej rangi, niemniej jako ten, który był przy nasłuchach radiowych, miał informacje, przypuszczam, że większe, aniżeli oficerowie dużo wyżsi, pułkownicy czy generałowie nawet w tym czasie, jeżeli chodzi o rozmaite sprawy związane z sytuacją w kraju.
    </section>
    <section>
        <time>35984</time>Bo to był wywiad na kraj. Potem przeniósł się do bazy… Skierowali go do bazy Brindisi we Włoszech, z której latały samoloty potem też nad Warszawę. Zresztą ciekawy mam album jego nawet z tych czasów. Cały album ciekawy. Były to czasy, kiedy te sprawy zaczęły odgrywać rolę. On nie zajmował żadnego wysokiego stanowiska, ale był gospodarczym kierownikiem w bursie… Takie były kursy przygotowujące na wyższe uczelnie młodzież robotniczo-chłopską. I wobec tego tutaj w Warszawie szefowa organizacji (on w ankiecie uwidaczniał, że był w VI Oddziale) podkreśliła to na czerwono i to wystarczyło, ażeby od razu go zwolnili z pracy. I oczywiście tutaj jego córka miałaby odpowiednie trudności i przesłuchania, w związku z przyjmowaniem do partii. Więc nie została. I dlaczego… To jest cała historia związana z tym wszystkim. Ona wycofała, natomiast moje papiery zostały. I tak zostałem członkiem partii. Z tym że miałem oczywiście w środowisku z okresu mojej działalności poprzedniej opinię zawsze takiego ideowego dosyć działacza i takiego, który w jakiś sposób się uznaje jego działalność. Dlatego też nie miałem jakichś trudności, niemniej kandydowałem… Kandydatem byłem nie rok, tylko byłem trzy lata. Ja się nie spieszyłem, mnie to dużo już wtedy… Wtedy już przestało mnie to interesować wszystko. Ja się ożeniłem wtedy. Nowe trudności życiowe i tak dalej. I wtedy to się zbiegało z sytuacją odejścia z radia.
    </section>
    <section>
        <time>36157</time>Zaproponowano mi… I tu był błąd. Mianowicie pierwsza rzecz. Złożyłem rezygnację z asystentury. Co mnie bardzo zniechęciło? Był prodziekan (nie pamiętam nazwiska w tej chwili), który strasznie asystentów wszystkich zaczął ganiać do akcji politycznych. Przede wszystkim wtedy był apel sztokholmski. To był apel Kongresu Obrońców Pokoju. Mam do dzisiaj kartę. Chodziło o to, żeby te karty roznosić i namawiać do podpisywania apelu. Mnie to bardzo… Ja nie lubiłem strasznie tych spraw. I to mnie tak zniechęciło, że ja złożyłem rezygnację. Tym bardziej że wtedy jakieś takie było, że jeden etat można mieć, a ja chyba już wtedy nie byłem w radiu. Nie chciano mnie zwolnić, chcieli mnie koniecznie zatrzymać. Nawet by się zgodzili na dwa etaty. Ale uparłem się. Uposażenie było bardzo niskie asystenta, czterysta złotych, więc to było bardzo mało. Zrezygnowałem, ale dlaczego? Między innymi, bo już miałem… Przede wszystkim moja działalność w ZAMP-ie (a przypuszczam, że i potem przynależność do partii) była w jakimś sensie profesorom na wydziale na rękę. Ponieważ w jakiś sposób zdejmowała z nich odium krakowskiej reakcyjnej starej przedwojennej profesury.<span style="font-style: italic;"> – No, tak.</span> Tutaj rośnie nam nowa kadra. To jest raz. Dwa: dostałem propozycję od kolegi ze studiów Rysia Skrzyńskiego. Była to rodzina Skrzyńskich. Taki był minister spraw zagranicznych przed wojną, to jego rodzina. On był siostrzeńcem żony dyrektora Wawelu wówczas, profesora ze Lwowa Tadeusza Mańkowskiego. Znanego historyka sztuki, z wykształcenia zresztą prawnika. On był wziętym adwokatem lwowskim, który się przerzucił na historię sztuki. Pisał prace związane z epoką sarmatyzmu, ze sztuką sarmatyzmu.
    </section>
    <section>
        <time>36346</time>Po powrocie, po przyjeździe ze Lwowa przywiózł swoje zbiory też stamtąd. Zaproponował mu Lorentz chyba, jako ówczesny naczelny dyrektor ochrony zabytków, dyrekturę Państwowych Zbiorów Sztuki na Wawelu – tak to się nazywało. Ja byłem potrzebny Tadeuszowi Mańkowskiemu, profesorowi, dyrektorowi Wawelu. Wtedy powstała tak zwana służba oświatowa w muzealnictwie. I na czele służby w Warszawie stała pani Helena Kęszycka, jak nazywano ją. Jakkolwiek potem się dowiedziałem, że tytułu hrabiowskiego nie ma, ale nazywano ją Czerwoną Hrabiną. Rzeczywiście była bardzo, strasznie partyjna i marksistka zagorzała. Abnegatka absolutna, nie przywiązująca wagi… Niemniej miała styl bezetów. Bezet to znaczy bez ziemi obszarniczy, byłych obszarników. Chodziła w płaszczu bardzo wyszarzałym, podpasana rzemykiem. Zresztą ja ją potem poznałem bliżej, do dziś jej syna znam. Ona nie żyje. W każdym razie ona była na czele Naczelnej Dyrekcji Muzeum Ochrony Zabytków. Zajmowała stanowisko wicedyrektora. I tutaj chodziło o to, żeby stworzyć służbę oświatową. Po Wawelu wtedy oprowadzały trzy czy cztery panie, znające rzeczywiście po dwa-trzy języki doskonale: francuski, niemiecki, angielski. Przeważnie były to panie związane z przedwojennymi albo z ziemiaństwem, albo z jakimiś tam wyższymi sferami. Jedna to była z domu pani Platerowa, Plater, a więc rodzina Platerów. Druga była Ślizień To była litewska, dosyć arystokratyczna rodzina. Z tym że Ślizień była rzeczywiście też taka abnegatka, bardzo proletariacko wyglądająca.
    </section>
    <section>
        <time>36524</time>Między innymi chodziło o to, żeby nie przeciwko nim, tylko żeby powstała młoda kadra. Ten, ponieważ miał… Właściwie najpierw Zając, mój kolega tam wszedł. A ja miałem zostać… Taka funkcja została tam utworzona przede mną już. Został tam mój kolega z wyższego roku, wtedy już doktór chyba, Stanisław Piekarczyk, późniejszy profesor instytutu warszawskiego. On został kierownikiem tej. Właściwie to była funkcja taka, nie wiadomo co miało się robić. On odszedł do Warszawy, wobec tego chodziło o to, żebym ja wszedł na jego miejsce. Pan profesor Mańkowski, który znał oczywiście czasy sowieckie i wiedział, jak to tam tego, wobec tego upatrzył sobie, żebym ja przyszedł na Wawel. I nawet ja to… To nie było… Ja nawet sobie myślałem potem, że to mi się wydawało, ale mam notatki na ten temat. Nawet on wystąpił do pani Kęszyckiej. Chciał, jednym słowem, dotrwać do emerytury i we mnie widział swojego następcę na Wawelu. Chciał mnie ściągnąć, przygotować. Wiedział, że cała moja działalność i postawa może być uznana przez władzę. A równocześnie wiedział, znał… Nie, blisko nie znałem go, ale orientowali się co i jak. I zresztą przez swojego siostrzeńca, który był moim kolegą, wiedział, że jestem człowiekiem, który mu się przyda, że nie będę mu świnił i tak dalej. Zdecydowałem się. To był błąd w moim tym. Bo przyszedłem tam z radia, gdzie była żywa działalność, pieniądze, sława, bo jest się na antenie, nazwisko znane już wtedy, środowisko. A tu nagle siedzę w pokoiczku z Zającem przy biureczku w baszcie na Wawelu. I właściwie niewiadomo, czym się zajmować. Na dole woźni wawelscy. Tłumy się przewalają (to było nad głównym wejściem) zwiedzających. Te panie siedzą w drugiej baszcie. One mnie bardzo lubiły zresztą. Nic im się nie stało. Wtedy moje zadania miały obejmować nie tylko Wawel, ale w ogóle muzea krakowskie wszystkie.
    </section>
    <section>
        <time>36709</time>Stąd Marek Rostworowski był w tym okresie moim podwładnym. Stąd mnie zna i mam nawet od niego z późniejszych lat listy. Nawet z dedykacją jakiś artykuł napisał i dedykację. Marek Rostworowski. Żygulski junior, czyli brat Żygulskiego, który był tutaj potem ministrem kultury. Zresztą obaj skonfliktowani na tle chyba ideologicznym. Był tam Załuski. Też rodzina Załuskich, bardzo… Potem na Wawelu był Andrzej Fischinger, bardzo historyk, późniejszy konserwator Wawelu. Z Andrzejem wtedy pisałem artykuł. Właściwie do moich funkcji należało (18;00:30:00) szkolić tych i tak dalej. Niewiadomo było, co to ma wszystko być. Przyjechała raz pani Kęszycka. Okazało się, że to był donos, że na Wawelu oprowadzają w sposób formalistyczny. Więc ona przyjechała. Był to trudny okres, bo 1950, 1951 rok. Przyjechała z pretensjami trochę. Najpierw napisała list jakiś. Ale skończyło się to popijawą (ona lubiła popić) w jednej z baszt wawelskich. I się skończyło. Natomiast ja prowadziłem taki… Tam zresztą miałem… Tam była Halina Nelken kierowniczką działu oświatowego w Muzeum Narodowym w Krakowie. Ona wyjechała potem do Ameryki. Był potem w Muzeum Historycznym z kolei… Jednym słowem miałem kontakty ze wszystkimi dyrektorami muzeów. Tadeuszem Dobrowolskim. Zresztą chodziłem na wykłady z historii sztuki też przedtem. Z Dobrzyckim Jerzym, dyrektorem Muzeum Historycznego. Który zresztą tę karykaturę mi wyszukał w jakimś… Była… W czym była? Znalazł ją w tomie jakiejś książki czy w jakiejś prasie czy coś takiego. Znalazł tak wetkniętą, że gdyby nie on, to by przepadła, jakby się dostało gdzieś w jakieś…
    </section>
    <section>
        <time>36888</time>I teraz tak ich znam. Wobec tego wymyśliłem sobie, nawet napisałem i to gdzieś mam nawet. Bo też bym myślał, że to nie było. Mianowicie wspominałem przedtem, że czytałem, chodząc do szkoły sowieckiej we Lwowie w 1941 roku, książkę Łopatina Maskwa w historii techniki. I sobie wymyśliłem, że coś takiego można by napisać: <span style="font-style: italic;">Kraków w historii techniki</span>. A więc że jest to jakaś praca na pograniczu techniki, historii, historii sztuki, a równocześnie może być to praca zespołowa, stąd ja wszystkich… Napisałem konspekt, wysłałem ten konspekt do Warszawy. Powołany byłem dosyć wysoko. Wtedy inaczej to było. Powoływanie było bardzo scentralizowane. Tak że powołanie na to stanowisko było podpisane przez Sokorskiego. Więc wysłałem do Warszawy to takie ten. To zostało chyba zatwierdzone. O co mi chodziło? Że jeżeli my to… Będą się niby odbywały seminaria niby… Bo co tam, marksizm czy co. Tak jak Waldenberg, co prowadził z nimi… Niewiadomo było, co robić, wobec tego żeby coś takiego… Odbywają się te. Ale pewnego dnia… Tutaj to się łączy z Andrzejem Fischingerem. Warszawa zażyczyła sobie, ażeby Kraków opracował referat na kurso-konferencję w Warszawie w Muzeum Narodowym na temat interpretacji galerii malarstwa polskiego. Została wtedy zorganizowana galeria malarstwa polskiego w Warszawie. Nawet tam jakaś przebudowa była. I tam wobec tego konferencja. I Kraków miał przygotować referat. Miał przygotować Tadeusz Dobrowolski, dyrektor Muzeum Narodowego, ale się wymigał z tego. Potem miał Adam Bochnak, który był wtedy wicedyrektorem Wawelu. Też się wymigał. I w ostateczności spadło to na mnie i na Fischingera. A temat był: Matejko na tle malarstwa historycznego.
    </section>
    <section>
        <time>37067</time>Otóż napisaliśmy… Już mieliśmy bardzo mało czasu, była to kompilacja absolutna. Zasięgnęliśmy to, co nowe w stosunku do dawnych opracowań dotyczące Matejki. To był artykuł Kazimierza Wyki na temat już nie pamiętam czego, w każdym razie związany… Trochę tam było też z malarstwem historycznym związane, ze sprawą jednostki. Tam malarstwo Velázqueza interpretował Wyka. Myśmy z tego pewne ideowe treści wzięli, iśmy spłodzili w ciągu kilku dni ten referat, na dziesięć czy dwanaście stronic maszynopisu. Ale nie było jeszcze zakończenia samego. Przyjechaliśmy do Warszawy. Ale nie tylko. Był Marek Rostworowski, Stefan Zając, późniejszy wicedyrektor Wawelu, dzisiaj emeryt, mieszka tam, ma osiemdziesiąt siedem lat. Na pewno była Halina Nelken. Smolaga jeszcze z Narodowego. Cała ekipa z Krakowa. I ja byłem, i Fischinger z Wawelu też, jako autorzy referatu. Z tym że ja miałem to wygłaszać. Zamieszkaliśmy wtedy… Zakwaterowali nas w hotelu Polonia. Pamiętam, to było lato, upały niesamowite. Chłodziliśmy się w łazience i ten referat nam wpadł do wanny. Na skutek tego jakoś osuszyliśmy to, dokończyliśmy jakieś ostatnie zdania. I ja to wygłaszałem. Na sali matejkowskiej w Muzeum Narodowym. Miałem dużą tremę, ale nawet to mi poszło dobrze, wygłoszone było dobrze, natomiast trochę mnie stremowało obecność pewnych… Nie pamiętam, kto był dokładnie, natomiast pamiętam, że był profesor Zdzisław Kępiński z Poznania. Cholernie inteligentny, świetny interpretator, zresztą znający się też na marksistowskim podejściu do tego. Ale on wysłuchał, bardzo niby się zainteresował. I powiada, że dobrze, ale żebym wszystkie tezy, które są w referacie, teraz zinterpretował na obrazach Matejki.
    </section>
    <section>
        <time>37253</time>Tutaj jakoś, pamiętam, wykręciłem się z tego. W każdym razie odbyło się to ten. Ta działalność w tym całym oświatowym tym na Wawelu łączy się… Jeszcze była konferencja w Łagowie na Pomorzu Zachodnim, związana z periodyzacją historii sztuki. Profesor Juliusz Starzyński przyjechał wtedy. O dziwo to był taki sznyt, taka moda była. Z demokratką przyjechał szewroletem. Bo jeszcze warszaw nie było. Czarny, czyli demokratka. Z sekretarką i z maszyną do pisania. Bo nie może tracić czasu, musi pracować cały czas. Przyjechał tam. I była dyskusja. Tam wszyscy byli matadorzy z historii sztuki. Wtedy też z tym środowiskiem zapoznałem się bliżej. Potem takie następne spotkanie było też w Nieborowie. Też służby oświatowej z całego kraju. Ale mimo wszystko mnie to bardzo jakoś… Ta sytuacja na Wawelu mnie mierziła, nudziła dosyć. Tak że nie czułem się nadzwyczajnie wtedy. Jakkolwiek jeszcze utrzymywałem przez jakiś czas kontakty z radiem. Przede wszystkim ja z radia odszedłem dlatego między innymi, że uznałem… W radiu była dyscyplina pracy. To znaczy trzeba było być punktualnie o godzinie ósmej. Potem było bardzo liberalnie, bo w każdej chwili mogłem się zapisać i powiedzieć, że idę na wywiad tam i tam czy idę tam. Nikt tego nie sprawdzał, że idę zbierać materiały. Ale na tę ósmą trzeba było być. To mnie też denerwowało. I sobie… Wtedy już oczywiście przewróciło mi się w głowie chyba trochę, bo sobie powiedziałem. (? 18;00:40:33) dwie godziny piszę, dyktuję pół godziny na maszynę i jest audycja. Po co ja tu mam być. Będę pisał audycje, nie pracując w radiu. Przez jakiś czas rzeczywiście dopóki byli ci ludzie i jeszcze pamięć o mnie trwała, więc jakieś audycje pisałem.
    </section>
    <section>
        <time>37437</time>Już innego typu, raczej historyczne, o Krakowie. Ale potem to się jakoś rozluźniło. Tak że to był taki dodatkowy powód niezadowolenia. To znaczy, że zszedłem z jakiejś drogi, która prowadziła do jakiejś tego, a tutaj ugrzązłem w atmosferze… Gdybym miał… Gdybym już wtedy odpowiadał za część Wawelu albo za Wawel, na pewno by mi to… Bo doświadczyłem tego potem też, że wtedy, kiedy odpowiadałem za coś naprawdę i mogłem rozwinąć działalność, wtedy byłem zadowolony. Natomiast w warunkach nieokreślonej działalności, przeszkadzania czasem trochę, to moja inicjatywa była ograniczona. Tak że zacząłem myśleć o tym, żeby… Właściwie nie myślałem o tym, żeby odejść z Wawelu, bo niby gdzie. Jeżeli przedtem mnie ciągle poszukiwano. Jeszcze wspomnę o czasach asystenckich, <span style="font-style: italic;">à propos </span>konferencji. Konferencja była… Też to pamiętam jak sen. Spędzili… Gdzieś to było koło 1950 roku. Spędzili profesurę znanych historyków z całego kraju. Był znany Łowmiański z Poznania, Wojciechowski, z Krakowa i Dąbrowski i Mościcki, i Piwarski. Cała profesura krakowska, poza starożytnikiem, była tam też. I z całego kraju, z Wrocławia też. Dlaczego spędzono? Gdzie to było? Było to w ośrodku towarzystwa żydowskiego. Społeczne Towarzystwo Żydów w Polsce. To się odbywało w ośrodku w Świdrze. W Świdrze bodajże był ten ośrodek. To jest ważne. Dlatego przyjechałem z pewnym opóźnieniem dzień czy dwa. Tam byli oczywiście asystenci wszyscy krakowscy. A było to w marcu, a więc Józefa.
    </section>
    <section>
        <time>37617</time>A więc Józef Buszko, jego imieniny były. Przede wszystkim najpierw nie było jakoś miejsca i nocowałem razem z profesorem Mościckim i z docentem… Brat. Nie Dunin, tylko… Mniejsza. Ten rzeźbiarz słynny, jego brat. <span style="font-weight: bold;">Dunikowskiego.</span> Z Dunikowskim. I, pamiętam, obaj panowie zaczęli świntuszyć na tematy rozmaite, a ja jako ten trzeci słyszałem. Czego ja się nasłuchałem wtedy, co ten Dunikowski opowiadał za historie rozmaite… Pamiętam też, jak opowiadał Henryk Mościcki (ten to jest pozycja w historiografii polskiej), już nie sprawa erotyczna, tylko jak przed wojną on był w Wilnie profesorem przez jakiś czas. I jechał w lecie na Lido do Włoch. Wobec tego miał biały garnitur i miał garnitur ciemny. Deszcz padał. On w hotelu się zatrzymał w Wilnie. I miał złożyć wizytę wojewodzie wileńskiemu. Tymczasem w nocy… Budzi się rano. Wywieszał garnitur do czyszczenia, czarny wywiesił na tę wizytę. Rano nie ma spodni. Szukają, nie ma spodni. Wobec tego, trudno, musiał włożyć białe spodnie i czarną marynarkę. I tam siedzi u wojewody, pod stół chowa spodnie. Wojewoda jakiś zniesmaczony, że ten tak przyszedł ubrany. Bo do tych rzeczy bardzo przywiązywano wagę przecież. Wraca z powrotem do hotelu, a jakiś powiada z obsługi: <span style="font-style: italic;">Panie profesorze</span> – po wileńsku mówi –<span style="font-style: italic;"> znaleźli się. – Co? – Spodnie się znaleźli. Były pod poduszką pani takiej i takiej.</span> Znanej aktorki wileńskiej. Otóż ktoś zrobił kawał. Wziął spodnie i zaniósł, tam drzwi były otwarte czy coś, i wsadził tam pod. Tak opowiadał Mościcki. Jak było naprawdę, nie wiem, w każdym razie takie historie sobie panowie opowiadali. Z okresem pracy na asystenturze na Uniwersytecie Jagiellońskim łączy się takie wspomnienie.
    </section>
    <section>
        <time>37803</time>Mianowicie chyba ministerstwo nauki wymyśliło taką konferencję w Śródborowie pod Warszawą, na którą zaproszono luminarzy nauk historycznych z całego kraju. A więc ludzie od, powiedzmy sobie, średniowiecza wczesnego aż po historię najnowszą. Był to na przykład, pamiętam, profesor Łowmiański z Krakowa i profesor Dąbrowski, profesor Mościcki i Piwarski, i Garbacik, i tak dalej. Czyli ze wszystkich ośrodków uniwersyteckich w Polsce. Najzabawniejsze, jaki był cel tej całej konferencji. Otóż tych ludzi, profesorów, których czas był wart na złoto, można powiedzieć. Bo często ludzie już w pewnym wieku, którzy posiadali ogromną wiedzę i właściwie mogli tworzyć bardzo ciekawe dzieła. Natomiast w okresie konferencji… Konferencja trwała cały tydzień. Co było tematem tej konferencji? Zaproszono do ministerstwa nauki (to był rok chyba 1951) jakiegoś profesora ze Związku Radzieckiego, specjalistę od historii WKPB, czyli Komunistycznej Partii Związku Radzieckiego, który właściwie wykładał krótki kurs WKPB przez tydzień tym profesorom od średniowiecza i tak dalej. Był to paradoks. Wtedy też w tym ośrodku przyjechałem z pewnym opóźnieniem. Było to w marcu, około Józefa i ponieważ akuratnie Buszki były imieniny i odbywały się… Pokój, w którym spałem z dwoma czy trzema asystentami był największy i tam te imieniny się odbywały. Nazbierało się sporo butelek podczas tej całej historii. I ponieważ jednemu z kolegów, późniejszemu zresztą profesorowi, zrobiło się niedobrze dosyć, wobec tego wychylił się przez okno i pozostał jakiś ślad, dowód całej libacji.
    </section>
    <section>
        <time>37986</time>Na drugi dzień budzę się, a tu sprzątaczka pod drzwiami cały czas elektroluksem czyści coś. I nie kończy, tylko tak jak gdyby pilnowała, żeby nikt nie wyszedł. Otóż kierowniczka domu chciała dość, co takiego się wydarzyło, wobec tego kazała tej dyżurować pod tymi drzwiami. Zaprosiliśmy… Wyszedłem i poprosiłem Hankę Owczyńską, późniejszą profesor, nieżyjącą już dawno, która przyszła z zewnątrz, z walizką weszła i do tej walizki zebrała butelki, pozostałości wszelkie imienin. Wyniosła to i to zostało wszystko zdeponowane w potoczku wbrew zasadom obowiązującym ochronę środowiska. Zresztą w tej całej historii brali udział profesorowie, jak na przykład Kazimierz Piwarski, bo też to było od Kazimierza niedaleko do Józefa, bodajże on miał czwartego czy gdzieś tam. Czyli jednym słowem, ten cały kurs, który był w gruncie rzeczy bardzo nudny, sobie uprzyjemniano rozmaitymi spotkaniami towarzyskimi. Natomiast sam pomysł wykładów z historii Komunistycznej Partii Związku Radzieckiego dla profesorów historii było absurdalne. Takim jeszcze momentem z okresu wcześniejszego trochę nawet, a więc 1946, 1947 rok, to jest wspomnienie z klubu Związku Literatów w Krakowie przy ulicy Krupniczej. Przy Związku Literatów istniał tak zwany Klub Młodych. Na czele tego… Opiekunem młodych poetów, początkujących literatów, był Adam Włodek, poeta krakowski związany z ruchem lewicowym okresu okupacji, w tym okresie mąż… <span style="font-weight: bold;">Szymborskiej, tak? </span>Tak. Mąż Wisławy Szymborskiej.
    </section>
    <section>
        <time>38170</time>Która była wtedy oczywiście młodą dziewczyną i początkującą poetką. W Klubie Młodych odbywały się spotkania, przestawiano wiersze czy prace. Było to bardzo interesujące, ponieważ tam spotykało się przedstawicieli krakowskiego świata literatury. Pamiętam, pewnego razu była tam zabawa jakaś i jako młody chłopak tańczyłem z Magdaleną Samozwaniec. Była to, pamiętam, dziwna osoba dosyć. Miała rude włosy, to zapamiętałem, i wypytywała mnie o jakieś dziwne historie. Było to jakieś takie wspomnienie, ponieważ tańczenie później, jak przeczytałem o niej i jej prace, jej książki, więc w jakiś sposób to spotkanie jej nabrało, powiedzmy, pewnego znaczenia dla mnie. Tam w Klubie Młodych z Włodkiem… Właśnie Andrzej Lisowski i jego późniejsza żona, studentka wtedy medycyny, Teresa Socha, spotykali się bardzo często z Adamem Włodkiem, a więc i z Szymborską. I ponieważ Socha też była początkującą poetką, niektóre ze swoich wierszy przedstawiała w Klubie Młodych. Zresztą Adam Włodek został zaproszony w pewnym okresie przez Stanisława Witolda Balickiego na takiego jak gdyby opiekuna ideologicznego już kończącej się „Młodej Rzeczpospolitej”. Ponieważ były zarzuty pod adresem „Młodej Rzeczpospolitej”, że jest to pismo bezideowe, czy jak to określano, coś w tym rodzaju, właśnie te artykuły. I artykuły, które się pojawiły, atakujące tę linię pisma, zapowiadały jego zamknięcie.
    </section>
    <section>
        <time>38350</time>W każdym razie Balicki chciał ratować to w jakiś sposób przez ściągnięcie Adama Włodka, który miał gwarantować nadzór ideowy. Ale Włodek… Właściwie pismo przestało się ukazywać. Włodek zresztą był człowiekiem bardzo komunikatywnym, towarzyskim, tak że z tej opieki ideowej niewiele wychodziło. Natomiast przede wszystkim Lisowski w jakiś sposób z nim się zaprzyjaźnił. Ja wtedy już bardziej ciążyłem ku środowisku uniwersyteckiemu, więc już mniej z tym środowiskiem miałem do czynienia. Włodek był autorem tomu, który się wtedy ukazał, poezji pod tytułem Najcichszy sztandar. Zmarł chyba stosunkowo młodo. Wtedy moje zainteresowania ograniczały się bardziej do spraw związanych z uniwersytetem i w późniejszym okresie z Wawelem. W tym czasie zresztą ożeniłem się, a więc moje życie w jakiś sposób uległo zmianie. Przeprowadziłem się wtedy z ulicy Mazowieckiej, gdzie mieszkałem u Baumów, na ulicę Sienkiewicza do mieszkania rodziców mojej żony, w którym mieszkałem do lat już połowy pięćdziesiątych. Wtedy też związałem się z Wawelem. Wspomniałem już o tym przedtem, że zostałem zaangażowany na Wawelu jako kierownik służby oświatowej muzeów krakowskich. Ale chciałbym trochę więcej powiedzieć o samym Wawelu. Wawel był… Właściwie ja nazywałem kiedyś, że wtedy jak gdyby lwowski, ponieważ dyrektorem został ze Lwowa Tadeusz Mańkowski i tym samym bardzo wielu lwowiaków znalazło tam pracę.
    </section>
    <section>
        <time>38533</time>I historycy sztuki, i równocześnie też w administracji Wawelu zostali zatrudnieni ludzie ze Lwowa. Niezwykle ciekawy był personel pomocniczy, tak się określało w terminologii muzealnej. To znaczy całkiem po prostu woźni. Byli to w dużej mierze woźni przedwojenni, którzy w 1939 roku brali udział w ratowaniu arrasów i skarbów wawelskich, w przewożeniu ich na Zachód z Wawelu. Byli to świadkowie historii skarbów wawelskich. Tego okresu, kiedy załadowano zarówno te najcenniejsze przedmioty skarbcowe, jak i arrasy na barkę, którą… Z woźnymi płynęły one Wisłą gdzieś, już nie wiem, do którego punktu, a potem zostały przeładowane na ciężarówkę i następnie wreszcie przez Rumunię zostały przewiezione do Francji, skąd zostały potem przemieszczone do Kanady. Takim niezwykle interesującym… Kilku było woźnych, którzy brali w tym udział, ale z nazwisk pamiętam, jeden to był Kazimierz Jaruga, a drugi niezwykle interesujący facet, bardzo inteligentny, pomimo chyba wiejskiego pochodzenia z Rzeszowszczyzny, Stanisław Siorek. Jego historia była bardzo interesująca. Z tymi skarbami przejechał on do Francji i potem znalazł się nie wiem już, czy z Francji, czy też z Rumunii, w każdym razie wylądował w brygadzie karpackiej. Był w obronie Tobruku, a potem pod Monte Cassino. Potem, po tych całych przejściach wojennych, wrócił jako starszy sierżant, a więc podstawowa ranga armii brytyjskiej, <span style="font-style: italic;">sergeant major</span>.
    </section>
    <section>
        <time>38709</time>Wrócił z powrotem na Wawel do swojej przedwojennej funkcji woźnego. Bardzo komunikatywny, bardzo sympatyczny człowiek, doskonale opowiadający o, czasem zabawnych, czasem bardzo smutnych, historiach życia emigracyjnego. Bardzo interesującą osobą była pracująca na Wawelu w administracji pani Helebrandt. Była to lwowianka. Matka Marty Stebnickiej, aktorki związanej z Piwnicą pod Baranami. Bardzo zresztą przystojna zarówno matka, jak i Marta Stebnicka. Marta Stebnicka była później przez pewien okres żoną Marka Sobolewskiego. Pamiętam, na Wawelu odbywał się raz bal, chyba noworoczny. Bal na Wawelu, a więc duże przeżycie. I była Marta Stebnicka. Byli też ówcześni znani literacki krakowscy, jak Kwiatkowski, jak Otwinowski. Pamiętam Martę Stebnicką, która schodząc po schodach wawelskich, uderzyła się w twarz. I cała historia związana z ratowaniem jej przez wszystkich panów, którzy zainteresowani byli jej urodą. Z ciekawych też osób pracujących wtedy na Wawelu były starsze panie, które, jak wspominałem przedtem, zajmowały się oprowadzaniem. Były to osoby ze sfer ziemiańskich albo inteligenckich. Takie panie jak pani Nejmanowa, bodajże Ślizień, Samborska, Kozłowska, które znały doskonale języki obce i dzięki temu były niezastąpione w tych czasach, kiedy znajomość języków absolutnie była, zachodnich, minimalna.
    </section>
    <section>
        <time>38893</time>Na Wawelu była bardzo duża pracownia konserwacji tkanin. Zajmowała się tym pani Grodzicka. Pracowała tam pani Bocheńska, żona wicedyrektora Muzeum Narodowego profesora Zbigniewa Bocheńskiego. W tym okresie na Wawelu wicedyrektorem był od spraw naukowych profesor Adam Bochnak, a służbą oświatową zajmował się Stefan Zając. I na przykład ze Lwowa pochodził zegarmistrz, konserwator zegarów wawelskich Janiszewski, który doprowadził do tego, że wszystkie zabytkowe zegary na Wawelu chodziły. On ponaprawiał te stare bardzo zegary i tym samym nadał jak gdyby życie tym komnatom wawelskim, ponieważ słychać było tykanie zegarów. Zresztą Janiszewski był człowiekiem bardzo inteligentnym i nawet napisał niepublikowaną rozprawę o rzemiośle zegarmistrzowskim w dawnych czasach w Polsce. Konserwator Kozłowski zajmował się konserwacją obrazów. Też, pamiętam, złotnik był. Nie pamiętam w tej chwili nazwiska. Chyba też ze Lwowa. W każdym razie środowisko w dużej mierze kresowe na Wawelu wtedy pracowało. Co jeszcze takiego? Bardzo interesujące, ponieważ w tym czasie, właśnie w 1956, 1957, 1958. Ale to było do właściwie 1952 roku. Mianowicie na Wawelu odbywała się konserwacja ołtarzu Wita Stwosza, który wrócił, odnaleziony przez Estreichera w Niemczech.
    </section>
    <section>
        <time>39077</time>Ołtarz został rozebrany na fragmenty i był konserwowany przez znanego konserwatora profesora Słoneckiego. Był to okres, kiedy można było te wszystkie niezwykle ciekawe rzeźby figur z ołtarza Wita Stwosza z bliska oglądać. Powstawało wiele prac z różnych dziedzin na temat tego ołtarza i na temat metod konserwatorskich oraz rozmaitych spraw ubocznych. Między innymi nawet, pamiętam, była praca jednego z lekarzy, specjalisty od chorób skórnych i wenerycznych, który dostrzegał w rzeźbach zmiany związane z chorobami skórnymi czy wenerycznymi. Oczywiście przetrzymywanie ołtarza na Wawelu było nie tylko związane z bardzo potrzebną konserwacją tego dzieła sztuki, ale było zabiegiem typu politycznego, ponieważ trwały przetargi z kurią na temat zwrotu do Kościoła Mariackiego. Zwrot nastąpił dopiero w roku 1956 albo 1957 nawet, ołtarza. Bardzo zresztą uroczyście to się potem odbywało. Przeniesienie ołtarza z Wawelu do Kościoła Mariackiego. <span style="font-weight: bold;">A proszę powiedzieć o codziennym życiu wtedy? Jak Kraków wyglądał? Jakby Pan tak ogarnął to. </span>Przede wszystkim tak. Planty. Moje wrażenia, jak przyjechałem do Krakowa w 1945 roku. Dwie rzeczy. Mianowicie Kraków, który wieczorami – był okres jesienny wtedy – był strasznie zamglony i ten smog krakowski. To znaczy mgła zmieszana z pyłem z kominów, zapach tego węgla spalonego. To tak było charakterystyczne. I co wywołało moje wrażenie duże?
    </section>
    <section>
        <time>39260</time>Latarnie. Elektryczne oświetlenie miasta. Okres okupacji to okres zaciemnienia miast. Czyli Lwów, w którym często przebywałem, był ciemny wieczorami, bo było zaciemnienie. Już okresu radzieckiego czy przedwojenny to już się zatarło w pamięci. A więc te światła, które były oczywiście nikłe w stosunku do dzisiejszego oświetlenia miasta, ale to wywołało duże wrażenie. Planty krakowskie. Muszę powiedzieć, że Planty krakowskie… Śmiałem się, że właściwie Planty krakowskie w jakiś sposób wpłynęły na psychikę mieszkańców Krakowa. To znaczy, że tempo życia było nieco zwolnione. Ponieważ jeżeli się szło gdzieś… A przede wszystkim wtedy, w tych pierwszych latach życie koncentrowało się wokół Śródmieścia. A więc jeżeli ktoś miał coś załatwić po drugiej stronie Śródmieścia, to szedł dookoła Plantami, bo przyjemniej, bo spotykało się znajomych. Już nie mówię, że w lecie wszyscy sobie siadali na ławeczkach, rozmawiało się ze znajomymi i tak dalej. Tak to wyglądało. <span style="font-weight: bold;">Jak Pan odwiedzał na przykład mieszkania różnych ludzi, a wcześniej troszkę miał Pan ze Lwowa pewne doświadczenia, to czym się różniły obyczajowość, mentalność, sposób życia? Czy jakieś różnice Pan widział albo podobieństwa między tym środowiskiem?</span> Na pewno były podobieństwa. Ale wtedy mnie uderzało przede wszystkim to, co zresztą we Lwowie też występowało w niektórych mieszkaniach, w samym Lwowie. To znaczy, że nie dostrzegało się właściwie zniszczeń przez wojnę. Że te mieszkania były takie, jak były przed wojną. Ludzie narzekali oczywiście na okres okupacji, ale w dużej mierze przetrwali wszyscy w tych samych mieszkaniach. Niektórzy oczywiście nie. Na przykład rodzina mojej żony wtedy w okresie okupacji niemieckiej została wysiedlona, ponieważ ulica Sienkiewicza była w dzielnicy niemieckiej i mieszkali wtedy w jakiejś kamienicy pod Wawelem.
    </section>
    <section>
        <time>39443</time>Tam zostali przesiedleni. Właściwie Kraków w dużej mierze w tym okresie był miastem, do którego ściągnęło bardzo dużo przede wszystkim inteligencji, twórców z całego kraju. Miasto niezniszczone, a więc wszyscy warszawiacy czy też ludzie ze wschodu w dużej mierze koncentrowali się we Lwowie. Dla lwowiaków Wrocław jeszcze właściwie nie był takim ośrodkiem, jak jest dzisiaj. Bo było to miasto przecież też zniszczone i na tych ziemiach zachodnich jeszcze niezagospodarowanych, a więc duża ilość była lwowiaków w Krakowie. <span style="font-weight: bold;">A w stosunku do Lwowa to sprawiało wrażenie mniejszego, prawda, miasta pewnie niż Lwów przedwojenny, wojenny?</span> Tak, na pewno. W ogóle Lwów od Krakowa się bardzo różnił. To znaczy mieszkańcy bardzo się różnili temperamentem. Kraków był miastem bardzo spokojnym, natomiast Lwów był miastem bardzo wesołym, tętniącym życiem. Kraków był raczej miastem o życiu ustabilizowanym. I to niewątpliwie przetrwało też w okresie powojennym. Ale pewnie były też i podobieństwa duże. Przede wszystkim sam fakt, że oba miasta były w zaborze austriackim, dawniej Galicji. To powodowało w jakiś sposób wspólne spojrzenie na przeszłość. Były wspólne korzenie mieszkańców tych dwóch dużych ośrodków Galicji sprzed pierwszej wojny światowej. I to w mentalności społeczeństwa krakowskiego było łatwe do zaobserwowania. Co jeszcze takiego charakterystycznego? Bo to się zapomina, ale to były czasy bardzo (te pierwsze zwłaszcza lata do 1948 roku) niespokojne. To znaczy wspomnienie w dalszym ciągu…
    </section>
    <section>
        <time>39626</time>Jakkolwiek wojna się skończyła, ale w gruncie rzeczy w dalszym ciągu trwała wojna jak gdyby domowa. Odczuwało się zagrożenie. Już myśmy przyjechali ze wschodu. Tam było zagrożenie przez wywozy, ale tutaj też ciągle odczuwało się to zagrożenie związane z aresztowaniami. Wielu ludzi aresztowano w tym okresie. Choćby, dajmy na to, bardzo ciekawe, kustosz Muzeum Historycznego, historyk, późniejszy profesor Münch. Bardzo zasłużony historyk zajmujący się dziejami, nie tyle dziejami, topografią miast średniowiecznych. Został aresztowany. Po latach spotkałem człowieka, który pochodził z Niemirowa na Kresach. Był to już pan w wieku wtedy siedemdziesięciu lat. Który z Münchem siedział razem z więzieniu wtedy do 1956 roku. I bardzo ciekawe były jego uwagi na ten temat. Mianowicie Münch… Dotyczyło to nie tylko Müncha, ale w ogóle ludzi wykształconych, inteligentów, którzy siedzieli w więzieniach. On bardzo współczuł Münchowi. Przytaczał fragmenty z życia więziennego, między innymi z transportów, kiedy straż więzienna w jakiś sposób się wyżywała na inteligentach, takich jak Münch, między innymi na Münchu. Muszę powiedzieć, że spotkanie wtedy z tym człowiekiem, niezwykłe, ze znanych mi stron, ale równocześnie człowieka, który znał Müncha, którego ja poznałem też w okresie, kiedy on wyszedł już z więzienia. To było dla mnie dużym przeżyciem. To znaczy spotkanie człowieka, który jak gdyby był kontaktem z przeszłością i z człowiekiem, którego współcześnie poznałem, a którego też znał w przeszłości.
    </section>
    <section>
        <time>39809</time>Wtedy środowisko muzealne bardzo było ciekawe. I środowisko uniwersyteckie. To nie tylko… Pamiętam, dajmy na to, takie wykłady, które były… Na przykład profesor Grabowski. Był taki. Który był przed wojną chyba polonistą. Miał bardzo interesujące wykłady powszechne. Przed wojną był on przez jakiś czas ambasadorem polskim w Brazylii. Między innymi opowiadał o historiach Południowej Ameryce. A więc dla publiczności krakowskiej, która była odizolowana od świata zachodniego, jego wykłady związane z przeżyciami w okresie przedwojennym w różnych krajach były bardzo interesujące. Pamiętam, jak różne panie kwiaty mu ofiarowały, a więc był przedmiotem jakiegoś uwielbienia. Takim drugim też bardzo ciekawym człowiekiem, wykładającym na uniwersytecie, był Janusz Makarczyk. Literat, który przed wojną też związany był ze służbą dyplomatyczną. Między innymi był w Afryce, w Liberii był przedstawicielem Polski. A to ciekawe, ponieważ Liberia łączyła się z aspiracjami przedwojennej Polski do kolonii. Liberia była przedmiotem zainteresowania ze strony Polski, podobnie jak i Madagaskar. Z tym że Liberia była do zagospodarowania, natomiast Madagaskar był kolonią francuską. Ale tam łączono… Miano nadzieję, że będzie tam można skierować emigrację żydowską z przeludnionych miasteczek, zwłaszcza na Kresach Wschodnich. Takimi bardzo związanymi z dawną profesurą osobami byli profesor Pigoń, a więc… Przede wszystkim interesujący się poezją Mickiewicza.
    </section>
    <section>
        <time>39987</time>Autor bardzo ciekawych książek i wspomnień. Był on gospodarzem w tym czasie bursy ludowej. To była bursa dla młodzieży wiejskiej przede wszystkim. W tej bursie zresztą znalazł mieszkanie, ulokował się przesiedlony z Krakowa, wspomniany przeze mnie profesor Franciszek Bujak, którego odwiedzałem właśnie w tej tak zwanej pigoniówce. To była pigoniówka, ta bursa się tak nazywała. Profesor, wtedy jeszcze docent, Kazimierz Wyka był reprezentantem średniego pokolenia, podobnie jak i w tym czasie Kazimierz Lepszy. Historyk XVI, XVII wieku, który później został rektorem Uniwersytetu Jagiellońskiego w okresie obchodów sześćsetlecia. Wtedy jeszcze za moich czasów był skromnym… Może nie tyle skromnym, ale był docentem, dopiero później został profesorem. Związany był z profesorem Konopczyńskim. Był jego uczniem. I nawet przed wojną i po wojnie był asystentem bezpośrednio Konopczyńskiego. Konopczyński był niezwykłym oryginałem. Starał się nie tracić ani jednej minuty. Między innymi miał swoją willę pod Piaskową Skałą. I jeździł tam na rowerze. Jadąc na rowerze, miał kartkę ze słówkami na przykład węgierskiego języka i uczył się węgierskiego, jadąc rowerem do swojej willi. Opowiadano anegdotę, jak Lepszy jako jeszcze asystent czy już adiunkt u Konopczyńskiego, jako opiekun uczni Konopczyńskiego, był na wycieczce do willi czy gospodarki Konopczyńskiego pod Piaskową Skałą.
    </section>
    <section>
        <time>40171</time>Tam ci uczniowie wszyscy… Tam był nocleg. I nocowali ci uczniowie. Miał nadzieję, że Konopczyński go zaprosi do willi, tymczasem kazał on mu nocować w stodole razem ze studentami. W tym czasie trochę podśmiewano się z Lepszego, który był czasem dosyć zabawny. Trochę był nadmuchany. Później oczywiście coś może spotęgowało się, ale było uzasadnione, kiedy został już profesorem, kiedy był rektorem Uniwersytetu Jagiellońskiego. Zresztą ja Lepszego bardzo lubiłem. On prowadził czasem proseminarium z historii nowożytnej, między innymi… Ale zajmował się bardzo często tematami, które były en vogue. Na przykład modny był wtedy Lelewel. I, pamiętam, kazał mi opracować jakiś referat na to: <span style="font-style: italic;">Lelewel jako działacz demokratyczny.</span> Wtedy Lelewel był modny jako historyk, który wyznawał zasady demokratyczne. Natomiast sam przede wszystkim osiągnięcia swoje naukowe wiązał z XVI wiekiem, z polską gospodarką morską i tak dalej. Kazimierz Piwarski, który związany był z PPS-em. Potem był okres, kiedy był dziekanem i był bardzo dobrze widziany, ale to się szybko skończyło, ponieważ wyszukano mu, że w 1945 roku, przed zakończeniem wojny, przed wkroczeniem wojsk sowieckich, z grupą chyba innych profesorów zajmowali się tworzeniem rządu. Jakieś takie przymiarki konspiracyjne. Nie wiem, na ile one były poważne, a na ile nie. W każdym razie wyszukano mu to i został przeniesiony do Poznania, gdzie był przez pewien czas profesorem, działając razem z profesorem Szczotką.
    </section>
    <section>
        <time>40363</time>Takim organizatorem trochę życia katedry… Chyba wtedy nie było katedry historii Polski, tylko była historia generalnie. Ale był docent, później profesor, Garbacik. On się zajmował… Między innymi powstała w Krakowie Państwowa Wyższa Szkoła Pedagogiczna. I on mnie zachęcił, ażeby prowadzić jakieś zajęcia dla pierwszego roku. To były zajęcia raz w tygodniu. Polegało to na ćwiczeniach. Właściwie nie bardzo wiadomo było… Ponieważ był to okres, kiedy wprowadzono bardzo rygorystyczny, szkolny trochę, system. A więc te ćwiczenia miały polegać na jak gdyby przepytywaniu studentów z wiadomości, co było rzeczą nudną. Ja zrobiłem w ten sposób, że jakiś taki jak gdyby krótki wykład wprowadzający, a potem ćwiczenia bardzo często z pomocami, tablicami paleograficznymi czy starymi książkami. Tak, ażeby studentów wdrażać trochę do pracy naukowej, a nie tylko do systemu szkolnego. Co zresztą potem doceniono przez jedną z moich byłych, w cudzysłowie, jak powiem o uczennicy, która po latach kiedy ją spotkałem powiedziała: <span style="font-style: italic;">No, tak. Myśmy zawsze obserwowali, jak pan przychodził, że pan nie bardzo był przygotowany do tego tematu, ale bardzo dużo skorzystaliśmy z tych zajęć i do dzisiaj pamiętamy. </span>Nawet z tego okresu mam zdjęcie, jak z tą całą grupą jestem pod Pałacem Sztuki w Krakowie. Do czego zmierzam? Studia wyższe to przede wszystkim nie polegają na zdobywaniu pewnej książkowej wiedzy, ale do posługiwania się książkami, materiałami i otarciu się o środowisko, o rozmaite…
    </section>
    <section>
        <time>40558</time>Przede wszystkim to było bardzo ważne dla młodzieży, która przychodziła z prowincji, ze wsi, a więc zapoznanie się z życiem ośrodka kulturalnego, jakim był Kraków. A więc właśnie pod Pałacem Sztuki… Poszliśmy, żeby oglądnąć jakąś wystawę, co na pewno im dało więcej, aniżeli jakieś przepytywanie z tego materiału. Czyli prowadziłem zajęcia trochę niezgodne z programem, którego wtedy wymagano. Z życiem organizacji młodzieżowych łączyło się… W Warszawie był Zarząd Główny Związku Akademickiej Młodzieży Polskiej w pałacyku przy ulicy Dworkowej. I otworzyli… Zostałem zaproszony do zespołu, tak zwany Centralny Zespół Naukowy Historyków przy Zarządzie Głównym. Polegało to na tym, że od czasu do czas, to znaczy co kilka miesięcy, zapraszano na jednodniowe seminarium, które odbywało się na ulicy Dworkowej. Już nie pamiętam dobrze, jaka problematyka była, w każdym razie raczej sprawy jakieś bardzo ogólne, ale spotykało się wtedy historyków warszawskich, między innymi Stanisława Arnolda, pamiętam Żannę Kormanową i innych, którzy brali udział w tych spotkaniach. Taka zabawna historia. W tym zespole pewnego dnia… Do tego zespołu wciągnąłem później kilka osób ze środowiska krakowskiego.
    </section>
    <section>
        <time>40721</time>Między innymi Mirka Frančicia i Stefana Zająca. Ale oczywiście spotykaliśmy tam przede wszystkim środowisko warszawskie. Podczas jednego z takich zebrań… Była to jakaś atrakcja, bo jechało się do Warszawy, opłacony był przejazd. Nawet, pamiętam, że samolotem latałem. Samoloty były niezwykle tanie wtedy. Koszt samolotu był równy kosztowi drugiej klasy w pociągu. Były to stare samoloty, dwanaście osób, dwunastu pasażerów. Było to… Dwumotorowe. Pewnego razu zwróciła uwagę pewna dosyć przystojna studentka w tym zespole. Nie wiedziałem, kto to jest. Oczywiście się zainteresowałem i potem ją odprowadzałem. Był wtedy ze mną Stefan Zając z Krakowa. Okazało się, że była to Lucyna Bermanówna, córka Jakuba Bermana. Zając wtedy rozpuścił anegdotę w środowisku krakowskim na temat mego spotkania z Lucyną Bermanówną. Oczywiście trochę humorystycznie to traktował. Jakie mogę mieć względy u tatusia. Ale była to bardzo przelotna znajomość, bo już później spotkałem ją dopiero po szeregu lat. Wspominam o tym dlatego, że takie spotkania z dziećmi nawet dostojników partyjnych były interpretowane i stwarzały podstawy do jakichś anegdot, plotek. Bermanówna potem, jak wspomniałem przedtem, wyszła za Tyca za mąż i chyba skończyła, zajmowała się estetyką i skończyła reżyserię teatralną albo filmową.
    </section>
    <section>
        <time>40923</time>W tym zespole, ażeby napełnić tę działalność jakąś treścią, wymyślono, że… Rozdano do wyboru tematy opracowań jakichś. Między innymi mnie wypadło zagadnienie jednostki w historii. Pamiętam, że napisałem referat, który okazało się, że w ogóle wszyscy zapomnieli o tym i zespół tym warszawski się nie zajmował, natomiast ten referat spożytkowałem w Krakowie na uniwersytecie. Ponieważ był jakiś taki zespół metodologiczny marksistowski i na tym zespole miałem referat o jednostce w historii. Na tym zebraniu był, pamiętam… Byli oczywiście wszyscy asystenci też, którzy przychodzili nie z musu, ale z sympatii dla mnie. Bo taki był zwyczaj, że niezależnie od tego, kto miał referat, to wszyscy przychodzili wtedy ze względów choćby towarzyskich. Więc pamiętam, że był Emanuel Rostworowski, Hanka Owsińska. Emanuel Rostworowski, jakkolwiek… Ten tekst czytałem, więc on jednak uznał, że dosyć swobodnie manipulowałem tymi kartkami papieru i że było to wygłoszone w sposób nie tylko związany bezpośrednio z tekstem. Zresztą, pamiętam, nie tylko wymyśliłem inne… Też temat na zespół krakowski, uniwersytecki. Mianowicie klasyce marksizmu o feudalizmie. Wzbudziło to duże zainteresowanie bardzo zacnej osoby, później została profesorem przy dużym oporze ze strony środowiska krakowskiego, profesorskiego.
    </section>
    <section>
        <time>41083</time>Bo te animozje w środowisku odgrywały dużą rolę. Chyba to docent Pieracka, bardzo zacna, zasłużona osoba, może trochę drobiazgowa w swoich pracach naukowych, przyczynkarska, zajmująca się między innymi wydaniem Długosza. Więc była na tym, pamiętam. Szczególnie ciekawe było, że ona zainteresowała się tym. Przyszła, chociaż ideologicznie była raczej związana z zupełnie innym obozem, dalekim od marksizmu, w sensie i ideologicznym, i metodologicznym. Ale była bardzo zainteresowana i bardzo się interesowała w gruncie rzeczy zbiorem rozmaitych cytatów z dzieł marksistowskich. Było to dosyć, muszę powiedzieć, czasochłonne nawet opracowanie tego wyboru. Tak że to przeskok był zupełnie do innych spraw, jak dajmy na to był znany historyk od nauk pomocniczych profesor Władysław Semkowicz. Już wtedy w bardzo podeszłym wieku, który prowadził zajęcia z paleografii łacińskiej i z nauk pomocniczych historii. Zresztą autor wtedy skryptu, a potem książki poświęconej temu tematowi. Między innymi u niego na seminarium to trzeba było… Najpierw na proseminarium trzeba było czytać te łacińskie teksty. Nie tylko teksty, ale tak zwane tablice paleograficzne, czyli jak gdyby fotokopie dokumentów średniowiecznych. Trzeba było czytać i tłumaczyć łacińskie dokumenty. I na ten temat też trzeba było pisać referaty. Pamiętam, miałem referat u niego też na temat Długosza, jakieś zagadnienie geograficzne z Długosza, a więc położenie jakichś jezior. Były to zajęcia, na które chodziła stosunkowo nieduża ilość studentów, ale które bardzo dużo dawały. Tam bardzo znaną osobą, wybitnym naukowcem była wtedy jeszcze też docent, a później profesor Zofia Budkowa-Kozłowska.
    </section>
    <section>
        <time>41266</time>To jest Kozłowskiego babka czy ciotka. O tym dowiedziałem się teraz, niedawno. Pani Budkowa… Wtedy właściwie… Bo Kozłowska to było jej panieńskie nazwisko, ale używała, mówiło się Budkowa. Zofia Budkowa zajmowała się właśnie naukami pomocniczymi historii. Też przygotowała do wydania dzieła, historię Długosza razem z łacinnikiem Marianem Plezią. Była żoną dyrektora Archiwum Państwowego docenta Włodzimierza Budki. Budka był bardzo starannym pracownikiem badającym akta archiwalne. Między innymi zajmował się dziejami papiernictwa. Był, powiedzmy sobie, z zawodu historykiem archiwistą. To małżeństwo było znane i bardzo lubiane. Pani Budkowa między innymi w młodości należała, z początkiem XX wieku, do krakowskich sufrażystek. To znaczy walczyła o równouprawnienie kobiet na uniwersytecie. Działała także w Spójni, a więc w organizacji lewicowej, zbliżonej do ruchu socjalistycznego. Ale to były czasy dawne, początku XX wieku. Wtedy, już w moim okresie, reprezentowała zupełnie inne poglądy. <span style="font-weight: bold;">A proszę mi powiedzieć taką rzecz. Jak była druga połowa 1945 roku, 1946 rok, to nie ulega wątpliwości, że Polska była wyzwolona spod okupacji niemieckiej, która była straszna, prawda? </span>Tak. <span style="font-weight: bold;">Ale przyszła też nowa władza wtedy. </span>
    </section>
    <section>
        <time>41449</time><span style="font-weight: bold;">I jak Pan pamięta w ogóle reakcje ludzi? Co się mówiło, co się myślało? Co przeważało, czy radość z tego, że nie ma już Niemców, czy jakiś niepokój z tego powodu, co będzie dalej? Jak tak naprawdę wyglądał ten okres tuż powojenny? Bo to teraz tak nie wiadomo za bardzo. </span>To jest tak. Niewątpliwie, zwłaszcza w pierwszym okresie, władza, która przyszła… Bo uważano, że to jest władza, która przyszła. Nawet ludzie, którzy nawet związani byli ze środowiskiem, uważani byli za obcych, to znaczy nie byli znani przed wojną. Zwłaszcza 1945, 1946, ten przełom, ta władza była obca, to nie ulega kwestii. Pamiętam… Co tu dużo mówić, właśnie w 1946 w maju rozruchy w Krakowie, które były. Czołgi na ulicach. A więc coś się odczuwało wszystko. Ta władza… Nie było to traktowane, że okupacja została zamieniona przez okupację. To nie. To absolutnie nie. Odczuwało się wyzwolenie, ale równocześnie wielkie rozczarowanie, że ta Polska nie jest taką Polską, na jaką się czekało przez cały okres okupacji. Dla tych ludzi, którzy jak ja przyszli z Kresów, to się łączyło jeszcze z innym, że nie ma Kresów. Chociaż jak, dajmy na to, człowiek się godził z tym… Niektórzy jak ja na przykład stawali z wolna na realistycznych pozycjach, ale niemniej uważano, że coś nastąpi, że Polska znowu będzie Polską przedwojenną. I to było charakterystyczne w dużej mierze dla młodzieży w tym okresie. Już nie mówię o starszym pokoleniu. Ale dalekie to było od tego, co się mówiło, że to okupacja i tak dalej. Nie, absolutnie traktowano to w sposób inny.Ale niemniej uważano, że rząd został narzucony przez Moskwę, przez Związek Radziecki.
    </section>
    <section>
        <time>41633</time>To znaczy aparat bezpieczeństwa. Wszystko było uważane… Jakkolwiek byli to w dużej mierze Polacy i czasem we władzach byli ludzie, jak Henryk Dobrowolski, pochodzący ze znanej rodziny Dobrowolskich w Krakowie, ale był uważany… Nie był znany przed wojną jako człowiek władzy czy człowiek związany z elitami władzy, jakbyśmy to dzisiaj powiedzieli, i uważany był za kogoś obcego. Ba, pamiętam, dla mnie początkowo (bo to był problem ewolucji) organizacja ZWM było czymś zupełnie obcym. Pamiętam, zetknąłem się wtedy… Jak powiedzieli per „wy”, mówili per „wy”. Co ciekawe, przed wojną w akademickich środowiskach było przyjęte, mówiono per „wy”, kolego: Macie, kolego. Ale tu zabrzmiało to w sposób: Wy, towarzyszu. To znaczy uważano… To się odczuwało. Stąd oczywiście ciekawe, że (? 21;00:07:27) się OM TUR czy Związek Niezależnej Młodzieży czy PPS, który przecież był na prawo znacznie od PPR-u, zwłaszcza od takiego ośrodka jak Kraków. Tam było używane „towarzysz” bardziej niż w AZWM-ie, gdzie używano „kolego”. Ale per „wy”. Natomiast w ZMS-ie czy w OM TUR-ze był „towarzysz”. To wszystko dla ludności miejscowej było obce. Z kolei dla tych, którzy przyjechali ze wschodu, jak ja, przypominało czasy sowieckie. Czyli to wszystko gdzieś tam się odbijało na stosunku do władzy. Odczuwało się jakieś zagrożenie. Ja powiem tyle, że spotkałem… W tym czasie jeszcze było sporo uczni mego ojca.
    </section>
    <section>
        <time>41817</time>Jeszcze żyli. Między innymi żona profesora Mariana Friedberga, który był dyrektorem Archiwum Miejskiego. Bardzo zasłużony historyk. Ona mi pewnego razu powiedziała (ja nie znałem jej bliżej): Wie pan, jakby pan miał jakieś kłopoty, to w Warszawie jest jakaś osoba, niech pan się do niej odniesie. Ona panu pomoże. O jakich kłopotach myślano wtedy? Kłopoty typu politycznego. To znaczy, że może być aresztowanie, może być to, tamto. Potem okazało się, że ona mówi o swojej koleżance, która była uczennicą mego ojca we Lwowie, a potem stała się bardzo znaczącą osobą nowego reżimu. Stąd jest skrót doskonały. To znaczy reżim. Mówiono o reżimie, że jest reżim, czyli coś obcego trochę, co potem zanikło. Potem to zanikło. Potem na przykład charakterystyczne było to powiedzenie, charakteryzuje to: nowa rzeczywistość. Że trzeba się dostosować do nowej rzeczywistości. Ktoś powiedział wtedy, pamiętam, że jeżeli się mówi o rzeczywistości, to jak gdyby w domyśle jest „smutna” rzeczywistość. Czyli to świadczy o tym. Do tego dochodzą warunki bytowe. To znaczy kraj wyniszczony okupacją. Nie było tego, co… Też ludzie sobie pomyśleli, że po transformacji u nas od razu będzie Ameryka. Nieprawda. W gruncie rzeczy takie same są trudności, takie same są kłopoty i tak dalej. Podobnie wtedy. Jakkolwiek już nie było okupacji, ale nie było powrotu do Polski przedwojennej i do warunków przedwojennych. Nawet jeżeli coś niezniszczone było, mieszkanie, dom rodzinny, majątek, to to była już inna rzeczywistość.
    </section>
    <section>
        <time>42009</time>A co tu dopiero mówić o tych wszystkich, którzy czuli się już wtedy zagrożeni. To znaczy przede wszystkim właściciele ziemscy, właściciele kamienic, właściciele zakładów przemysłowych. Następowała nacjonalizacja tego wszystkiego. A więc to oddziaływało na ten. Przecież dla ziemian wtedy to się nazywało bezet. Był styl specjalny ubierania bezetów, bez ziemi, czyli ziemianie bez ziemi. Ci ludzie, wyrzuceni… Myśmy przeszli na wschodzie to w 1939 roku. Ja patrzyłem na ludzi, którzy ten, ze zdumieniem, bo im się wydawało, że oni przeszli niewiadomo co, a w gruncie rzeczy to była pestka, pikuś, jak mówią w telewizji teraz, w stosunku do tego, co myśmy przeszli na wschodzie. Bo to było w gruncie rzecz… Ba, mogli się spodziewać tego. To znaczy można było… Mogli wywieźć meble czy dzieła sztuki do mieszkania w mieście i to wtedy już nie podlegało już konfiskacie. Nie było to tak straszne, jakkolwiek było bardzo przykre, bardzo… Z tym że to się łączy z okresem okupacji. Zostały rozdmuchane aspiracje narodowe i aspiracje społeczeństwa. Wszyscy spodziewali się, że ta Polska, która pierwsza stanęła do walki z Niemcami, zostanie potraktowana w sposób szczególny, że my będziemy w ogóle pępkiem świata, że alianci Zachodu – Anglia, Francja, przede wszystkim Ameryka – że wszyscy nas będą rozpieszczać. Stąd wzięła się niezasłużona sympatia dla Anglii, bo dzisiaj wiemy, jak to (? 21;00:14:36). Przecież nawet literatura ludzi, którzy przeżyli okres wojny na Zachodzie, że oni głównie są rozżaleni w stosunku do Anglii bardziej, aniżeli ci, co byli w kraju.
    </section>
    <section>
        <time>42186</time><span style="font-weight: bold;">Anglia nas w ogóle do wojny, można powiedzieć, wprowadziła, że tak powiem, pchnęła nas. </span>Tak, Anglia nas wprowadziła wbrew naszym interesom. <span style="font-weight: bold;"> Anglia doprowadziła do nas jak gdyby</span> (? 21;00:15:08) <span style="font-weight: bold;">na pierwsze linie frontu. </span>Tak, to było całkiem po prostu… Im nie zależało na tym, żeby… Właściwie chodziło o to, ażeby nie tylko… Z punktu widzenia Anglików to była doskonała polityka. Myśmy się pozwolili wmanewrować w sposób wspaniały. To wszystko, to rozczarowanie i tak dalej rzutowało na stosunek do władzy też. Wiadomo, jeżeli w Anglii był system kartkowy, racjonalizacja wszystkiego, wody, światła, przez pierwsze lata po wojnie, to u nas poziom był znacznie lepszy. System kartkowy został zniesiony bardzo szybko. Potem został wprowadzony, ale najpierw został zniesiony. Właściwie żywności było w bród. Nie było tego, co było na Zachodzie. Natomiast kłopot był z wytworami przemysłowymi. Ubrania, te rzeczy. Ba, książki. Zeszyt kosztował bajońskie sumy, do pisania. Notatka szkolna kosztowała tyle, co bilet kolejowy z Krakowa do Wrocławia. To były te dysproporcje. Książki. Właściwie nie było wydawnictw szkolnych, książek szkolnych. To wszystko były następstwa… Ale z tego wszystkiego myśmy… Ludzie, zwłaszcza ci, którzy rozumowali pewnymi kategoriami, powiedzmy sobie, (nie chciałbym tutaj używać polity, tylko) kołtuńskimi. <span style="font-style: italic;">– Jak to nie ma tego?</span> Nie uwzględniali tych trudności. To wszystko rzutowało, tym się obwiniało tę władzę. Baum mówił… Gaz się nie pali, nie ma gazu, bo to jest winna ta cała demokracja.
    </section>
    <section>
        <time>42358</time>Czyli tymi wszystkimi powojennymi trudnościami obarczano nowy reżim. Ba, wszystko było… To znaczy dla ludzi, którzy przyjechali ze wschodu, po lekcji 1939, 1941, sowieckiej… Już nie mówię o tych, którzy później wrócili jeszcze czy z Syberii, czy tego. To znaczy wszystko było znacznie lepsze niż w Związku Radzieckim. Były rzeczy jakieś zrozumiałe, natomiast dla tego społeczeństwa tutaj pewne rzeczy były nie do przyjęcia. Wtedy aresztowania, aresztowania. Przecież to było na porządku dziennym. Z tym że też to się w jakiś sposób upraszcza dzisiaj. W dużej mierze aresztowania były skierowane przeciwko tym, którzy się nie ujawnili, względnie tym, którzy przeszli do WiN-u. To znaczy AK… Często się zapomina o tym, że AK zostało rozwiązane w lutym 1945 roku. Powstała nowa organizacja już stworzona do walki z Sowietami, a tym samym do walki z nowym reżimem. Stąd, co tu dużo mówić, bratobójcza wojna, która miała miejsce. Na cmentarzu w Sandomierzu są pomniki, ogromna ilość harcerzy została przez Niemców rozstrzelana. Ale równocześnie jest z tego okresu walk 1945–1946 ogromna ilość… Bo to jest teren Kielecczyzny, gdzie ta walka partyzancka toczyła się pomiędzy ugrupowaniami partyzanckimi – lewicy i prawicy. Tak że to było… Niewątpliwie tylko jest charakterystyczne… Właściwie nie obawiano się, mówiono otwarcie. Ja pamiętam dyskusję w pociągu.
    </section>
    <section>
        <time>42551</time>Jak jechałem do Wrocławia, to był przedział… Dzisiaj tak sobie porównałem. Jechałem do Krakowa w ubiegłym roku. Milczący przedział. Tu sobie ktoś komputer włączył, tu tego, tu tego. Wtedy cały przedział przepełniony kipiał od dyskusji ideowej. Naprawdę, pamiętam, od skrajnej prawicy do skrajnej lewicy. I to była dyskusja… I nie bano się. Z tym że przecież, jak mówiłem poprzednio, czasem na ulicy zdarzało się… Jak mój kolega został… Podsłuchał z Bezpieczeństwa facet, podszedł i aresztował. Czy wtedy mnie w Nowym Sączu też ten Bezpieczeństwa. Jak powiedziałem: Zegarmistrz tylko… To była skomplikowana sytuacja tego okresu. Z jednej strony ogromny zawód, poczucie zawodu, że ta Polska nie jest taka… Już nie mówię… Przede wszystkim dla ludzi ze wschodu, co stracili wszystko – rodzinę, dom rodzinny, rzeczy osobiste. Inna pozycja ludzi, którzy wrócili z oflagów. To znowu było inne. Znowu ci, którzy mówiono… Kraków miał szczególnie złą opinię. Uważano, że to jest miasto reakcyjne. Ale w dużej mierze, trzeba sobie powiedzieć, ludność w Krakowie… Stosunkowo duży procent ludności nie mógł zrozumieć tych przemian, które niosła… Wszyscy chcieli powrotu do czasów przedwojennych. A więc miałem takie i takie stanowisko, miałem taką i taką pensję, mogłem to i to kupić. To było tam te. A teraz wszystko nagle jest ina. A więc nie tylko… Sprawy życiowe nawarstwiały się na przemiany ideologiczne i to wzmagało zupełnie zrozumiały opór. Przecież wojsko. Takiego znajomego miałem we Lwowie.
    </section>
    <section>
        <time>42734</time>On dostał się do wojska, został wzięty we Lwowie. Jak ja już wyjechałem, on tego. I z wojska zdezerterował, narażając się w gruncie rzeczy na niewiadomo co. Ale zdezerterował. Nie chciał służyć… Był chyba w polskim wojsku. Dezercje z tego wojska były powszechne, co jest w literaturze znane. Przechodzenie do oddziałów partyzanckich. To wszystko rzutowało na atmosferę. Do tego konspiracja. Do tego poczucie… Społeczeństwo, młodzież zwłaszcza… I to jest do dziś, to jest w charakterze Polaków, niestety. To znaczy jak XIX wiek, rozbiory oddziałały, że każdy rząd w Polsce jest uznawany „my” i „oni”, to jest przyzwyczajenie z czasów, wpływ zaborów, gdzie rząd był obcy we wszystkich zaborach. Podobnie w okresie wojny naród, społeczeństwo, młodzież przede wszystkim, przywykła do konspiracji. Czyli pogłębił się jeszcze podział „my” i „oni”. To znaczy, każdy rząd, który by przyszedł, tylko cieszyłby się przez pewien czas poparciem, a potem by ten. Gdyby przyszedł rząd z Londynu, to ten. Przecież Londyn miał program… Też niewiadomo jakby wyglądała realizacja, ale przecież była i reforma rolna, i nacjonalizacja przemysłu i tak dalej. Czyli te same klasy by były nastawione po pewnym czasie, gdyby został wdrożony ten program, wrogo w stosunku do tego. <span style="font-weight: bold;">Tak.</span> Dla ludzi ze wschodu przede wszystkim była sprawa wschodu. To znaczy, że jest to rząd, który oddaje wschód, oddaje Kresy Związkowi Radzieckiemu.
    </section>
    <section>
        <time>42915</time>Potem okazało się… I co dużo mówić przecież. Problem granic był przez cały okres wojny podstawową sprawą. Nie nacjonalizacja przemysłu, nie reforma rolna, nie zmiany społeczne, które nastąpiły, tylko problem granic był podstawową sprawą do okresu Katynia. Podstawową sprawą sprzeczności pomiędzy rządem londyńskim a rządem sowieckim. To wszystko wpływało na atmosferę tych lat. Potem to się już… Powiedzenie rosyjskie. Oni mówili wtedy, w 1939: <span style="font-style: italic;">Prywykniesz, prywykniesz. Jak kak nie prywykniesz, padochniesz. Jeżeli nie przyzwyczaisz się, umrzesz. </span>Potem zarówno… Zresztą problem Kresów Wschodnich zupełnie inaczej był odbierany na zachodzie. Ten problem był w pierwszych miesiącach, w pierwszych latach może nabrzmiały. Lwów, przede wszystkim Wilno. Ale tutaj społeczeństwo, ten zwykły człowiek w gruncie rzeczy mało się orientował, na czym to wszystko polega. To jest trochę tak jak dzisiaj. Taka dziewczyna, nawet nie wiem, niedaleko do matury już, bardzo zdziwiła się, że Lwów należał do Polski. Więc różne były reakcje poszczególnych grup społeczeństwa. Aleśmy przeszli do takich tych. Tak bym chciał… Jeszcze wracając do czasów sowieckich, 1939–1941, kiedy miałem w czerwcu przejść przez zieloną granicę razem z moją cioteczną siostrą do Generalnej Guberni i zostałem na skutek pierwszych wiadomości od matki z Kazachstanu.
    </section>
    <section>
        <time>43103</time>Właściwie nie braliśmy pod uwagę rodziny mego ojca. Jakkolwiek moja matka bardzo chciała, ażebym z rodziną mego ojca miał kontakt. I nawet napisała takie wspomnienie z wizyty w tej wsi przed wojną, po małżeństwie, i opisała mi rodzinę mego ojca. I pisała właśnie, że ten. Potem utrzymywała kontakt, ale te kontakty trochę zanikały. Rodzina pochodziła ze wsi Mikluszowice i Bogucice w powiecie bocheńskim. Dlaczego o tym wspominam? Że wtedy sprawą najbardziej oczywistą było, że gdybym przeszedł przez zieloną granicę, mogłem znaleźć oparcie właśnie pod Krakowem u tej rodziny. Ale wtedy moje życie prawdopodobnie potoczyłoby się zupełnie inaczej. Nie miałbym w ogóle kontaktu z Kresami, ze wschodem. To pogłębiło się przez okres pobytu w młynie w okresie okupacji niemieckiej. Takim… To oczywiście była… Ta rodzina była mi znana, parę osób było mi znanych. Siostrzenice mego ojca Janka Kujaczowa i Maria Ptaśnikówna, późniejsza Poziomko, która znalazła się w Londynie po wojnie poprzez Kazachstan. Nie wiem, czy mówiłem… To jest taki charakterystyczny… A to mówiłem już o tym. <span style="font-weight: bold;">A proszę mi powiedzieć, czy tuż po wojnie w Krakowie mówiono w ogóle coś na temat tego, co się stało z Żydami w czasie wojny? Czy to był jakiś temat? </span>Był temat. Ale nie w takim stopniu, jakby na to zasługiwał.
    </section>
    <section>
        <time>43284</time>Był Oświęcim. Wiadomo było, że w Oświęcimiu… Ale w gruncie rzeczy rany Polski były tak głębokie, że na tym, co dzisiaj nazywa się Holocaust, polegała różnica. Ja przytoczę tutaj ten. W Oświęcimiu zginęło bardzo dużo Polaków. Między innymi zginęła tam Łucja Charewiczowa, ulubiona asystentka mego ojca. Wybitny historyk Lwowa. Ona znalazła się w Warszawie. Chyba wspominałem o tym. Uważano, że tak samo Polacy byli przeznaczeni do takiego potraktowania jak Żydzi. To znaczy, że tylko była to sprawa czasu. To nie odpowiadało prawdzie, bo jednak pozycja Polaków była zupełnie inna. Wszystko polegało na tym, w jakiej sytuacji ktoś się znalazł. Ale problem… Co tu dużo mówić. Te tereny w miasteczkach, w których były pierwsze getta, a potem tych Żydów przesiedlano do większych miast, większych gett, zostały zniszczone, wyrabowane przez ludność polską. To jest bezlitosna historia. Natura ludzka jest straszna. Podobnie jak, mimo dobrych stosunków z dworem, to chłopi rabowali, brali wszystko na pierwsze tylko zezwolenie ze strony władzy, i rozbierali budynki drewniane. Tak samo potem… Nie łączę tego z antysemityzmem, tylko ze straszną naturą prymitywnych ludzi. Może nawet nie prymitywnych. Co tu dużo mówić, w 1941 roku, jak Sowieci się wycofali, to przecież magazyny sowieckie stały się od razu przedmiotem rabunku.
    </section>
    <section>
        <time>43464</time>Janek, który mieszkał na Kurkowej, z jakiegoś magazynu wyrabował piękny (miałem przez lata potem, dostałem od niego) scyzoryk. Aż się dziwię, że taki. Nie widziałem na rynku sowieckim. Pięć czy sześć ostrzy, piękny scyzoryk. Podobnie było w stosunku do Żydów. Ale problem zbrodni kieleckiej, jak to wtedy już określano, był przedmiotem dużej dyskusji prasowej. I w dyskusjach też to się odbijało. <span style="font-weight: bold;">To, co sam Pan pamięta. Co Pan widział, co Pan słyszał? O, to najciekawsze, czy coś Pan pamięta z tego? </span>Pamiętam, że pani Słomnicka, która się ukrywała, była u Baumów i tak dalej. Więc wszyscy wiedzieli, że to jest Żydówka. Nie było to przedmiotem żadnych dyskusji. Uważano, że trzeba tam… W okresie niemieckim ona była we Lwowie. Natomiast ani nie było jakiegoś (tak jak ja pamiętam) czegoś, co byśmy nazwali antysemityzmem dzisiaj. To znaczy, że: A, to dali Niemcy… Wyrzucili Żydów, nie ma Żydów, dobrze. Ani też nie było nadmiernego litowania się. W okresie wojny nastąpiło ogólne otępienie. Tak jak nie odczuwano niebezpieczeństwa czasem zagrażającego bezpośrednio danej osobie, człowiek nie odczuwał niebezpieczeństwa, podobnie też straszne zbrodnie stawały się codziennością. Właściwie w tych latach powojennych tylko ja pamiętam co.
    </section>
    <section>
        <time>43643</time>To jest na zachodzie. To było w Kłodzku albo w miasteczku gdzieś we wrocławskim. Ogromna ilość… Jak się tam znalazłem, nagle sobie myślę: gdzie ja jestem? Ogromna ilość Żydów. Ogromna. Tam był tylko szwargot jidysz. Ogromna ilość najechała ze Związku Radzieckiego Żydów. Oni traktowali Polskę jako możliwość wydostania się do Izraela i na Zachód. To oczywiście powodowało niechęć. W takim Kłodzku to nie było tak ostre być może jak w Kielcach czy w innych, gdzie to się łączyło z prawami własnościowymi bardzo często, jeżeli wracali. Ludzie, którzy zajęli miejsca po Żydach, reagowali na ten powrót inaczej. Natomiast masa napływającej ludności w jakiś sposób niwelowała wyrwę, która nastąpiła na skutek Holocaustu. To znaczy Żydzi są. Czyli nie odczuwano, że to była tak masowa eksterminacja. Dlatego jeżeli przesadnie mówiono o pięciu czy sześciu milionach Polaków i Żydów w Oświęcimiu… Traktowano (? 22;00:04:05) Polacy, Żydzi. Nie zdawano sobie może sprawy z tego, jak masowa była eksterminacja ludności żydowskiej. Tak, tutaj rozstrzelali, tu zastrzelili, ale Polaka też zastrzelili, ale tego też. <span style="font-style: italic;">À propos</span> jak Polacy… Wrócę do czasów jeszcze wschodnich, z okresu okupacji niemieckiej. Problem ukraiński. Ukraińcy traktowali na równi Polaków i Żydów. Była znana pieśń taka (? 22;00:05:01) była tego rodzaju:
    </section>
    <section>
        <time>43823</time><span style="font-style: italic;">My Polakił, </span>ukr. (22;00:05:10) <span style="font-style: italic;">Żydził za Wisłu prożenem. Wypędzimy za Wisłę Polaków i Żydów. </span>A więc traktowani (? 22;00:05:17). Potem też takie było… Nie przypominam sobie w tej chwili akuratnie. Też taki właśnie ten. <span style="font-weight: bold;">A wtedy w czasie okupacji, kiedy Niemcy eksterminowali Żydów, to Pan był we Lwowie czy u siebie?</span> Nie, ja byłem… Ja wspominałem o tym, że miałem z Żydami miejscowymi kontakt, nawet życzliwy. I o dziwo ci karczmarze, Żydzi w okresie sowieckim okazali się bardzo serdeczni. To znaczy przynosili… To się nazywało ukr. (22;00:06:14)po ukraińsku, a więc jakaś żywność, coś takiego. Potem ja miałem z tymi… Wtedy spotkałem w lesie tych. (? 22;00:06:28) Reakcja policjanta ukraińskiego. I moje zetknięcie się z zagładą getta w Rawie Ruskiej. To uznawałem za straszną rzecz. Ale to wszystko było… Zagrożenie, tak jak… Co tu dużo mówić. Przecież czy Wołyń, czy mordy ukraińskie na wschodzie mało się różniły od… Była to też masowa eksterminacja ludności polskiej przez Ukraińców. To zdziczenie… Człowiek jest istotą, która się przyzwyczaja do pewnych zjawisk. Mordują, zagraża to Żydom, zagraża i nam. Wymordowali tutaj pięćdziesięciu. Trzeba sobie powiedzieć, że jeżeli porównamy zagładę, sposób wymordowania rozmaitych wsi przez UPA ludności polskiej w sposób barbarzyński, straszny. Nie tylko to znane piłowanie, obdzieranie ze skóry i zastrzelenie Żyda przez Niemców to wydaje się…
    </section>
    <section>
        <time>44013</time>Gdyby Ukrainiec zastrzelił Polaka, to zastrzelił. A tutaj… Czyli wrażliwość ludzka była otępiała. Niewątpliwie. Nastąpiło otępienie wrażliwości na zbrodnie. Jest jedna rzecz charakterystyczna. Przecież Katyń i NKWD. To jest sprawa też… Generalnie, co tu dużo mówić, teraz w „Gazecie Wyborczej” była recenzja książki. Jasiewicz napisał wstęp do jakichś wspomnień Żydów z armii Andersa. Zachowanie Żydów rzeczywiście w 1939 na Kresach było… Ja to usprawiedliwiałem. To znaczy zdawałem sobie sprawę, że to jest zupełnie zrozumiałe, że w Niemczech jest ich zagłada, po stronie niemieckiej, natomiast tutaj oni mogą się w jakiś sposób urządzić, przetrwać. Ale równocześnie nastąpiło… To znaczy w opinii społeczeństwa Żydzi byli tymi, którzy byli przede wszystkim w organach NKWD. Co powodowało… Trudno powiedzieć, czy to był antysemityzm. Bo jeżeli… Czy stosunek wrogi do działania UPA ze strony Polaków nie jest antyukrainizmem? Trudno powiedzieć, czy to nie jest antyukrainizm. Owszem, to się traktuje tych ludzi jako zbrodniarzy, jako zwyrodniałych i tak dalej. Ale generalnie to nie jest antyukrainizm w stosunku do całej koncepcji państwa. Tak samo… <span style="font-weight: bold;">Miałbym takie pytanie, gdyby Pan sięgnął jeszcze do okresu całego wojennego. </span>
    </section>
    <section>
        <time>44191</time><span style="font-weight: bold;">Które wydarzenie było takie, że był Pan najbardziej jakoś przerażony? Jakieś takie wydarzenie z całego… Jakby się Pan tak spokojnie zastanowił, jeszcze raz to opowiedział? Jakieś takie najbardziej groźne? Ze skutkami albo bez skutków, coś takiego najbardziej… Jedno, dwa. Albo kilka. </span>To jest kilka takich. To jest tak. Jeszcze, żebym nie zapomniał. <span style="font-weight: bold;"> Bardzo proszę.</span> Sowieci. Oczywiście są przede wszystkim 1939 rok, oni wpadają, rabują i tak dalej. Tak jest. Taka opinia. Natomiast byli też inni. Pamiętam, przyjechał raz <span style="font-style: italic;">komandir</span>. Kom. bryg. czy coś w tym rodzaju. Wtedy była nomenklatura inna. Nie było stopni oficerskich, tylko były <span style="font-style: italic;">komandir </span>brygady, kom. bat., <span style="font-style: italic;">komandir </span>batalionu. Przyjechał. Przeszedł przez wszystkie pokoje. Siadł przy fortepianie. Nic nie wziął i grał na fortepianie. Przeszedł, jakby sobie coś przypominał. To było tak. Był też podporucznik, powiedzmy sobie. Ukrainiec Mikołaj Ustienko, który miał do nas szczególne… Potem, już po wyrzuceniu do domku przy młynie, odwiedzał nas, przychodził. Nauczyciel z Ukrainy. I on ostrzegał, mówił: <span style="font-style: italic;">Udierajty, udierajty. Uciekajcie, uciekajcie.</span> Nie chciał powiedzieć wprost, ale on ostrzegał, że należy zmienić miejsce pobytu. Wśród radzieckich, tak jak wśród Niemców, byli też ci, którzy zupełnie inaczej się zachowywali. Natomiast pytanie dotyczące, jaki… Niewątpliwie to jest tak. To jest bardzo proste. Na pewno te rzeczy, te wypadki, które zmieniały moje położenie absolutne.
    </section>
    <section>
        <time>44373</time>Byłaby najprostsza odpowiedź, że to jest wywiezienie matki. Jak dowiedziałem się, że matka została wywieziona. Ja byłem w Wierzbianach u rodziny księdza ruskiego. Nie wiedziałem nic, że matka jest wywieziona. I dowiaduję się o tym, że została wywieziona. A ja chciałem (? 22;00:14:33). Ta szalona tęsknota za domem, za rodziną. I to było niewątpliwie. Ale to jest bardzo prosta odpowiedź, bo to jest normalna reakcja dziecka jeszcze, młodego chłopca na stratę matki. Druga na pewno to jest opuszczenie domu, dworu w 1939 roku i przeniesienie do domku przy młynie. To jest to, co zapada w pamięci jako taki ten. Przeżycie okropne to było właśnie to. I to w jakiś sposób z kwestią żydowską mnie łączyło. To uderzenie w twarz przez policjanta ukraińskiego. To pamiętam do dziś, jaka to była sytuacja. Niewątpliwie ja to straszliwie przeżyłem. Natomiast o dziwo wtedy, kiedy zagrożenie przez UPA, kiedy uciekałem, nie zdawałem sobie sprawy z zagrożenia, z niebezpieczeństwa. Traktowałem to jako coś, co musi być. To nie dlatego, że ten temat żydowski, ale tak, co w pamięci, to jest właśnie w Rawie Ruskiej likwidacja getta. Te trupy na ulicy. To pozostało jako straszne wrażenie w mojej pamięci. To niewątpliwie. Wtedy, jak zatrzymali mnie ci Sowieci, to są takie przygody, które w gruncie rzeczy w morzu nieszczęść, które dotknęły te rodziny, to wszystko, to to jest w ogóle epizodem małym.
    </section>
    <section>
        <time>44570</time>Potem wiadomo już, że matka nie wróci. Nawet już trudno powiedzieć, czy to bym nazwał najbardziej, największym przeżyciem, jednym z największych. Bo już przywykłem do tego, że nie ma jej, że może nie wrócić, że prawdopodobnie nie wróci. To jest to. Już powojenne. Jak pracowałem na Wawelu. Kazano mi raz, że mam… Jakiś przyjechał dostojnik. Nie wiem, kto to był. Z Kijowa czy skądś. Że mam oprowadzić po Krakowie. Ja go oprowadzałem. Natomiast jego reakcja, podejście, to takie, że my jesteśmy ci starsi bracia, musicie się od nas uczyć i tak dalej. To było dla mnie duże przeżycie, duży wstrząs. Nawet odczułem coś w rodzaju zagrożenia. <span style="font-weight: bold;">Ale jak to wyglądało? Jakby Pan przypomniał?</span> Po prostu chodzimy po mieście i on mi daje taką lekcję. <span style="font-style: italic;">– Wy tutaj, my tutaj jesteśmy ważni, my tutaj jesteśmy… </span><span style="font-style: italic;">Musicie się od nas uczyć i tak dalej. </span>To godziło jakoś w moją dumę. To już jest ten okres trochę późniejszy, już nie pierwsze te, wejście Sowietów.
    </section>
    <section>
        <time>44737</time><span style="font-weight: bold;">To ja chciałbym właśnie, jeszcze może jak Pan tak ładnie do tego okresu teraz nawiązał, to jeszcze chciałbym spytać właśnie o stalinizm. To apogeum stalinizmu, te lata też krakowskie 1948, 1949, 1950. Jak ten okres się różnił od tego wcześniejszego, tuż powojennego? Jakby Pan coś o propagandzie, o zachowaniach ludzkich, o życiu codziennym?</span> To muszę powiedzieć. To znaczy, że nigdy nie miałem akuratnie takiej sytuacji, żebym tak jak niektórzy poeci czy literaci ody pisali o Stalinie i tak dalej, żebym musiał jakoś Stalina… To znaczy całkiem po prostu w ogóle stosunek do Stalina jaki się kształtował wtedy? Trzeba wziąć pod uwagę, że jest okupacja niemiecka, jest wojna, jest Rosja. (? 22;00:21:41) traktuje, że Rosja się zmieniła, że nastąpiły zmiany, że jest to sojusznik. Ja już mówię o okresie powojennym. To znaczy, że ten Stalin to nie jest ten Stalin z 1939 roku, tylko jest to inny Stalin już. Jest to sojusznik. Pamiętam rocznicę siedemdziesięciolecia Stalina. Jego urodziny. Pochód był. Młodzież cała akademicka i tak dalej. Całe miasto. Wieczorem, pochodnie były, jest wielki portret Stalina. I tam oczywiście zawsze było, jak długo trwały wszystkie obchody: targowanie się, kto będzie co nieść. Czy szturmówkę? Bo to były kłopotliwe, niezależnie od wszystkiego.
    </section>
    <section>
        <time>44916</time>Więc Zająca i mnie złapali i portret Stalinaśmy… To były takie drążki… Myśmy szli. Wyszliśmy z tego i śmy ten portret schowali w bramie jakiejś. I wyszliśmy z tego pochodu. Natomiast generalnie stalinizm to jest co? To jest… Zaczynają się aresztowania. Zaczynają się aresztowania przede wszystkim też grupy gomułkowskiej. Bo to jest 1948, 1949 rok. Przede wszystkim zaostrzenie następuje w stosunku do aparatu partyjnego. Nie w stosunku… Jeżeli w poprzednim okresie przede wszystkim zagrożenie było dla ludzi związanych z konspiracją, z podziemiem, to tutaj nagle przenosi się to na organy władzy bezpośredniej. Niezależnie od tego… Oczywiście gdzie? Wojsko. Ci, którzy byli wiązani z tak zwanym odchyleniem gomułkowskim. To jest to rozszerzenie. Niewątpliwie jest też i… Odczuwa się niewątpliwie, tak. Odczuwa się to na uczelni. Wszędzie odczuwa się nacisk ideologiczny, zaczyna się potęgować. To się łączy zresztą też w tym czasie (1950 rok mniej więcej) reforma studiów i tak dalej, to wszystko się nakłada jedno na drugie. Czyli elementy Polski przedwojennej oddalają się jeszcze bardziej. Rzeczywistość oddala się coraz bardziej od elementów dawnej Polski, które tkwiły jeszcze w pierwszym okresie. Czy to na uczelni, czy w ogóle w życiu, w administracji. Byli starostowie najpierw, byli wojewodowie. Natomiast to wszystko zostaje likwidowane.
    </section>
    <section>
        <time>45096</time>I ten proces trwa. Ten proces nie kończy się w roku 1950, tylko trwa do śmierci Stalina. Zaczyna się zagrożenie nowe, to znaczy kosmopolityzm. Co dzisiaj wiadomo, że pod pojęciem kosmopolityzmu byli… Ten artykuł bardzo ciekawy w „Gazecie Wyborczej” o Żydach w Związku Radzieckim. To znaczy, że pod pojęciem kosmopolityzm Stalin uważał, że to są Żydzi. Natomiast myśmy odczuwali to (? 22;00:27:09), że jakakolwiek łączność z Zachodem, korespondencja z Zachodem, mówienie o Zachodzie w pozytywnym sensie, że to niesie jakieś zagrożenie, niebezpieczeństwo. Czyli to jest to, co było w okresie stalinowskim. To co później… Niewątpliwie to wszędzie występuje. W instytucjach wszystkich. Niezależnie, czy to młodzież, czy starsi. Szkolenia, referaty, zebrania ciągłe. Trzeba przygotowywać referaty dotyczące historii ruchu robotniczego, KPZR-u, partii bolszewickiej. Ja nawet muszę powiedzieć, w archiwum w Krakowie (moja żona pracowała wtedy w archiwum) to były ciągłe szkolenia, ciągłe referaty, które trzeba było opracowywać. Ogromna ilość czasu. To był stalinizm. Cały czas odwracanie uwagi od wszystkiego poprzez zajmowanie czasu i równocześnie stałe przypominanie o sprawach ideologicznych czy historii partii bolszewickiej w Rosji. I to niezależnie od tego, nie partyjnych, ale bezpartyjnych, poprzez związki zawodowe. To było to zjawisko w tym.
    </section>
    <section>
        <time>45284</time>I teraz aresztowania następują. To znaczy są aresztowania, to jest druga fala – 1948, 1949. Także zaostrzenie stosunków do podziemia. Ale to się łączy bardzo ciekawie. Bo masowe to nie jest. Że aresztowano Spychalskiego czy ? (22;00:29:52). Ten między innymi, co go spotkałem na wycieczce zagranicznej, tego z Niemirowa, co mówiłem, profesora. Ten facet był wywieziony do Niemiec na roboty, wrócił do Polski i był w szkole marynarki wojennej. I został… Już nie wiem, czy był już po tej szkole, czy był podporucznikiem, w każdym razie to był niski rangą facet, to on został aresztowany, podwiązany w marynarce wojennej pod sprawę generalnie nazywaną sprawą Tatara. Czyli to było masowe zjawisko. Docierało się nie do jakiejś tam rangi, pułkownika, czy takiego, czy owego. Poznałem faceta później już, który siedział, miał wyrok śmierci. Związany był z podziemiem. Nie wiem dokładnie, jakie on tam… Z podziemiem był związany. Ale charakterystyczne, że… Z porucznika został awansowany na kapitana w polskim wojsku, w 1950 czy 1949, ażeby – jak on twierdził – go móc podwiązać pod sprawę Tatara. Żeby go aresztować, to go awansowano, ponieważ był potrzebny jako kapitan, jako wyższy trochę rangą. To było generalne zagrożenie takie te. A równocześnie nasilenie aresztowań, zagrożenia ludzi nie związanych z reżimem, tylko ludzi z Polski podziemnej. Bo zupełnie zrozumiałe, że jeżeli uważano, że są przecieki w przedwojennej armii do…
    </section>
    <section>
        <time>45472</time>Są oficerowie czy inni w armii, to tym bardziej ci, którzy byli w podziemiu, też oficerowie, którzy byli przed wojną w wojsku czy tak dalej. Czyli to było nasilenie. Charakterystyczne też… To nie jest też tak, że dajmy na to problem żydowski. Facet, który z 1. Armią przyszedł. Młody chłopak. Był w czołgistach jako porucznik. Jest w aparacie partyjnym i rozmawia z tym. Co tu dużo mówić, tylko żyje, może to nie (? 22;00:33:41). Ale rozmawiał z córką wysoko postawionego dostojnika partyjnego pochodzenia żydowskiego i mówił o zachowaniu oficerów żydowskich w 1. Armii. W warunkach otwartej nie oficjalnej dyskusji, tylko prywatnej rozmowy. Spotyka się kilku kolegów (? 22;00:34:06) i rozmawiają. Z miejsca został zwolniony, przeniesiony. Całkiem po prostu złamanie kariery. Czyli były tego rodzaju też zjawiska. Nie tylko ten, tylko z innej strony. I to był też okres stalinizmu. Czyli w okresie stalinizmu ten Stalin lat końcowych niszczy Żydów, ogranicza potem to. Oczywiście niewątpliwie on, jak „Gazeta Wyborcza” podaje, że było jedenaście, prawie dwanaście procent na stanowiskach ministerialnych i w aparacie, i w tym. Czyli Stalin mógł dostrzec nie tylko, że na Krymie chcą sobie republikę stworzyć, co go zaniepokoiło, ale uznał, że są zachwiane proporcje, więc trzeba zmienić proporcje. Ano jakie są metody? Trzeba usuwać ze stanowisk, aresztować, trzeba to, tamto. I w tym samym czasie… Tutaj pokazuję, jak skomplikowane jest zjawisko stalinizmu. W tym samym czasie za wypowiedź, że oficerowie tak i tak zachowywali się pochodzenia żydowskiego. Między innymi prawdopodobnie chodzi o siedemnastą republikę, bo chcieli, żeby była siedemnasta republika… Za to córka dostojnika pochodzenia żydowskiego składa donos i on z miejsca… Tak samo w tym okresie stalinowskim. To jest bardzo skomplikowane. Jak nie kijem, to pałką. <span style="font-weight: bold;"> To ja dziękuję bardzo. </span>
    </section>
</article>