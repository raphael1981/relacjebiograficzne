<?xml version='1.0'?>
<article>
    <section>
        <time>0</time>Archiwum Historii Mówionej, relacja Stanisława Kicmana nagrana w Warszawie w dniach 19 i 25 stycznia 2010 roku. Relację nagrała Alina Szamruchiewicz.Alina Szamruchiewicz: W takim razie proszę o opowiedzenie historii pana życia.Stanisław Kicman: Należy się najpierw przedstawić.ASz: Tak, proszę.SK: Stanisław Maciej Kicman. Urodziłem się 21 października 1937 roku w Warszawie. Rodzice moi pracowali w urzędzie telekomunikacyjnym na Nowogrodzkiej przed wojną i tam się poznali. Pobrali się 7 czerwca 1936 roku. Mama moja, Monika, z domu Formińska, miała trójkę rodzeństwa. Najstarsza jej siostra w wieku ośmiu lat zmarła, natomiast jeszcze długo cieszyła się swoim rodzeństwem. Brat Władysław i siostra Maria, najmłodsza, z którą zresztą, tak prawdę mówiąc, najbardziej byliśmy zżyci rodzinnie. Jakoś tak się się nasze losy przeplatały w czasie wojny, po wojnie. Tak że bardzo czuliśmy się związani ze sobą. Natomiast. A, nie powiedziałem jeszcze, że mama urodziła się 19 lutego 1912 roku. Rodzicami jej była Florentyna, z domu Oracz, a dziadek, Leon Formiński, syn Franciszki, Józefa, był z kolei wnukiem Anny Formińskiej, która miała czwórkę dzieci i. Trzy córki, jednego syna.I ten syn był najbardziej taki, można by powiedzieć zadziorny w swojej młodości. Urodził się w 1845 roku. Mając 17 lat uczestniczył w powstaniu styczniowym. Schwytany, wywieziony na Sybir, uciekł, wrócił do Warszawy, ale związał się później z Ludwikiem Waryńskim. Wspólnie tworzyli wielki proletariat. W konsekwencji proces proletariatczyków. Więziony w Cytadeli warszawskiej, w X pawilonie. Tam się proces odbywał. I na 12 czy 14 lat katorgi został zesłany na Sachalin. Razem jako wolna osoba, ale dobrowolnie wyjechała z nim żona. Tam z kolei porodziły się dzieci. Dziadek wrócił w 1914 roku do Polski i zmarł w 1928 roku. Pogrzeb był bardzo huczny, można tak to powiedzieć, uroczysty, bo był pracownikiem Poczty i Telegrafu, związany też przez szereg lat z PPS-em. Arciszewski, minister przemawiał nad jego grobem i w ogóle było wiele takiego trochę politycznego zamieszania przy tym. Był honorowym prezesem Związku Byłych Więźniów Politycznych, który powstał po I wojnie światowej, już w Polsce niepodległej.Więc taka bardzo barwna postać. I żeby jak gdyby ten wątek zakończyć, to trzeba powiedzieć, że po tylu latach odnalazła się jego rodzina, ponieważ jego dzieci powychodziły, córki powychodziły za mąż, syn się ożenił z tam już miejscowymi, czy ewentualnie też z zesłańcami. I po tylu pokoleniach te rodziny rozproszone po całej Rosji – Petersburg, gdzieś dalekie krańce Syberii i Moskwa – odnalazły się i jesteśmy w tej chwili w kontakcie, więc to jest też takie bardzo wzruszające dla nas wszystkich. Tyle może o rodzinie mojej mamy.Chciałbym kilka słów poświęcić jej, bo praktycznie wszystko, co w życiu zawdzięczam, zawdzięczam rodzicom. Byli wspaniałymi ludźmi, prawymi, szlachetnymi, uczciwymi, bardzo wiernymi Bogu i ojczyźnie. I ta tradycja służby ojczyźnie i jednocześnie wierności Bogu jak gdyby z mlekiem matki została przeze mnie wyssana i tak to trwa po dzień dzisiejszy.Dziadek, mamy ojciec, w czasie I wojny światowej był wcielony do armii carskiej, niestety. I na początku wojny wzięty do niewoli. Przebył cały czas tej wojny praktycznie w obozie jenieckim pod Wrocławiem. Babcia się musiała, niestety, też borykać z trudami wyżywienia rodziny, utrzymania, co nie było w tamtych czasach łatwe. Zresztą podobnie jak i dzisiaj. Samotnie wychowujące matki dzieci miały swoje historie i mają. Natomiast po powrocie z obozu dziadek podjął pracę bardzo obywatelską, bo był apel, żeby zgłaszać się do pilnowania mienia. Tak powstały początki policji. I został w tej policji do emerytury. Wcześniej poszedł ze względu na stan zdrowia. Ale, można powiedzieć, taki był rodowód też i mojej mamy. Babcia, co było ciekawe. Dziadek był endekiem, a babcia była bardzo postępowych takich myśli tych społecznych, związana z Okrzeją, współpracowała z Okrzeją. I nawet za jakąś tam manifestację przyniosła do domu ślady nahajek na plecach, więc taka. Była osobą może nie tak wykształconą, bo w tamtych czasach kobiety to z już takich bardziej znaczących domów te studia mogły kończyć, ale miała głębokie poczucie piękna języka. Mówiła piękną polszczyzną. To ja nawet, jako dziecko, pamiętam. I mojej mamie w szkole poprawiała wszystkie wypracowania z języka polskiego. Miała wielkie wyczucie w tym względzie. Natomiast mama chyba to po niej odziedziczyła, bo też mówiła pięknym językiem, a poza tym miała ten dar składania wierszy i przez całe życie te wierszyki takie, nieraz częstochowskie rymy, nieraz bardziej głębokie, piękne, ale z serca płynące składała. Do końca życia pisała. Na różne okazje. I miała jeszcze jeden talent, którego nie mogła zrealizować, niestety. Ciężko było przed wojną się utrzymać i w związku z tym po maturze musiała pójść do pracy. I poszła do pracy z rekomendacji nieżyjącego już dziadka Formińskiego, którego gdy odwiedziła w szpitalu, przed śmiercią, powiedział: – Monika, jak będziesz miała problemy z pracą, z moim zdjęciem masz się zgłosić do ministerstwa poczty i telegrafu do dyrektora kadr i tam ci wszystko załatwią. I okazuje się, że dziadek po śmierci bardzo pomógł, bo w dobie kryzysu światowego mama dostała pracę właśnie na poczcie. I jako, na centrali międzymiastowej pracowała do wybuchu wojny. I tam poznała ojca mojego. Tam poznała ojca.Czesław Kicman, dziewiąte dziecko w rodzinie, najmłodsze, ostatni. Z kolei była to taka, takie męskie potomstwo, bo były tylko dwie siostry, a reszta chłopaków.ASz: Siedmiu.SK: Tak. Można powiedzieć, że drużyna szczypiorniaka. Odziedziczyli też prawdopodobnie po dziadku, Janie Kicmanie, słuch. Wszyscy śpiewali, każdy grał na jakimś instrumencie. Więc jak dziadek (01; 00:10:00) wracał ze swoich służbowych podróży, kiedy już zjadł obiad, już umyty, mówił: – No to chłopaki, instrumenty. I był koncert rodzinny wtedy w domu.Dziadek był kolejarzem. Był kierownikiem składów pociągów międzynarodowych i na trasie Wiedeń-Petersburg. Niestety, ciągle poza domem, kursował. Kiedy zbliżała się wojna, musiał uchodzić z Warszawy. Koledzy mu, kolejarze dopomogli. Gdzieś tam bardziej na Śląsk, bliżej granicy już z Niemcami, ponieważ był zaangażowany w konspirację, przewożenie broni i tak dalej. Więc groziło mu aresztowanie. I z babcią, i z dziećmi, które jeszcze nie wszystkie się wtedy zdążyły urodzić, ale z tymi starszymi wyjechali do Ząbkowic i tam przyszedł na świat mój ojciec. Ale niestety, wybuchła wojna.Tata urodził się w 1910 roku, 19 kwietnia. I kiedy wybuchła wojna, dziadek został przez władze rosyjskie wywiezione w głąb Rosji, i tam go ta wojna. Niestety, uniemożliwiała mu powrót. Wybuchła rewolucja w międzyczasie. Tak że wrócił równo z niepodległością. Babcia, mając wiele kłopotów z utrzymaniem takiej gromady dzieci, wróciła jednak do Warszawy i tutej zamieszkali na ulicy Dworskiej 7, dzisiejsza Kasprzaka. I tam też przed wojną, i później w czasie okupacji myśmy, ja z rodzicami mieszkałem. I tam zastało nas powstanie warszawskie. Babcia była kobietą wielkiej pracowitości.Ród nasz, Kicmanów, prawdopodobnie, to należy się tak domyślać, ponieważ. Wywodził się. Dużo było o tym nazwisku ludzi w okolicach Błonia, Paprotni. Prawdopodobnie kilkaset lat temu byli to koloniści, którzy przybyli z zachodu, ale się zasymilowali. Były to już rdzennie polskie rodziny. I tam dziadek Jan poznał z domu mistrza Kasię, w której się zakochał i to małżeństwo było bardzo piękne, kochające.Niezwykła była śmierć dziadka. Umarł młodo, miał 55 lat, na zapalenie płuc. Bardzo szybko ta choroba postępowała. A jeszcze wcześniej pochował syna dwudziestoletniego, też chorego właśnie na płuca. I ludzie z tą chorobą umierają najczęściej bardzo przytomnie. Można by tak powiedzieć, czekał na powrót mojego ojca ze szkoły. I kiedy przyszedł, już cała rodzina była zgromadzona przy jego łóżku. Rozdzielał role. Najstarszy syn, Wacław, dostał zadanie opiekowania się matką i dziećmi, i przestrzegł młodszych, że mają go słuchać tak, jak ojca, a on ma prawo im wymierzać wszelkie kary tak, jak ojciec. Każdemu coś powiedział. Każdemu synowi. Każdemu coś przekazał a na koniec powiedział: – No to wyjdźcie teraz z pokoju, ja zostanę z matką. Babcia koło niego siedziała. Nie mówiła nigdy, o czym rozmawiali. Ale w pewnym momencie powiedział: – To ty posiedź sobie tu koło mnie, Kasiu, a ja się odwrócę do ściany. I tak umarł. Więc taka śmierć w spokoju, w ciszy, w pojednaniu i z Bogiem, i z ludźmi, i z rodziną, z pełnym testamentem ustnym jest takim znakiem takim też i dla naszych dzisiejszych pokoleń chyba.Ojciec mój podjął pracę też w urzędzie telekomunikacyjnym na Nowogrodzkiej. Był radiotelegrafistą. Był świetnym radiotelegrafistą, później też w wojsku w pułku radio służył. I też był człowiekiem, któremu proponowano w jakimś tam momencie nawet pracę w marynarce wojennej na okręcie podwodnym, ale zrezygnował z tego, z tej oferty. Może na szczęście dla naszej rodziny i dla mnie, ale w każdym bądź razie tam, w czasie akademii na 3 maja, w pięknej Sali Malinowej, bo ten urząd ma po dzień dzisiejszy tę Salę Malinową, spotkali się moi rodzice. Mama deklamowała jakiś patriotyczny, wspaniały wiersz, a miała do tego szczególny dar. I młody Czesio się zachwycił taką Moniką. I kazał sobie przedstawić ją koleżankom, i tak się zaczęło. Zresztą w książce też opisuję ten moment ich poznania i to było dla mnie, też jest jakiś taki znak na całe życie.Przeżyli w małżeństwie 60 lat. Krótko po tej rocznicy, pół roku niecałe, ojciec zmarł w 1996 roku, a pół roku po nim odeszła mama. Za długo byli razem, żeby być dłużej osobno, po prostu. I tak tęsknili za sobą, i się spotkali już, i są razem.Tyle może tej historii. A jeszcze o jednym takim talencie mojej mamy nie powiedziałem. Mianowicie pięknie malowała. W szkole była, były dwie w gimnazjum przedwojennym Posselt Szacht-Majerowej, prywatnym gimnazjum były dwie najpiękniej malujące uczennice – siostra rodzona Centkiewicza, polarnika, Halina Centkiewicz, i moja mama. Niestety, warunki finansowe nie pozwoliły mamie na studia, a Halina została profesorem Akademii Sztuk Pięknych. Tak że jednak coś tam z tych talentów było, na pewno bardzo dużo.I teraz może, żeby. Bo tak pokazałem pewne tło mojej rodziny. Ja przyszedłem na świat, jak powiedziałem, 21 października w 1937 roku. Rodzice po ślubie, ponieważ było to taniej, tańsze mieszkanie, wynajęli mieszkanie we Włochach pod Warszawą. Ja się tam urodziłem, a później. I tam zastała nas wojna. Z tym, że ona od razu się zaczęła bardzo burzliwie dla rodziców. To już opowiadam z opowiadań rodziców, bo trudno mi to pamiętać. Nie pamiętam też tego, że podobno byłem. Mało brakowało, by moja mama była ze schronu w czasie oblężenia Warszawy wyrzucona, bo jako dwulatek po każdym upadnięciu bomby i takim huku i wstrząsie, z radością wołałem: – Jeszcze raz! Jeszcze raz! Więc sąsiadki nie chciały tam. – Zamknij, pani, temu szczeniakowi japę, bo przecież on sprowadzi na nas nieszczęście.ASz: Wywoływał te bomby.SK: Tak. To więc to taka śmieszna historia. Natomiast już nieśmieszne było to, że ojciec na apel Umiastowskiego wyszedł z Warszawy, szedł na wschód. Doszedł niedaleko za Garwolin i później szybko wracał do Warszawy, jak już było po kapitulacji. Tak że chciał uczestniczyć w walce, ale już ani broni, ani oddziału, do którego mógłby wstąpić, nie spotkał. Czy po prostu nie chcieli go przyjąć.Mama cały czas oblężenia pracowała na centrali i kiedy się wojna skończyła, siłą rzeczy ja byłem u babci na Dworskiej, bo ktoś się dzieckiem musiał opiekować w czasie pracy mamy. I ojciec, wracając z tej raise przyszedł na szczęście nie do mieszkania we Włochach, tylko najpierw przywitać się z matką, na Dworską. I zastał nas tam z mamą. Mama bardzo niecierpliwie już czekała na tatę. Dlaczego? Trzeba tu sięgnąć do historii właśnie sprzed (01; 00:20:00) wojny, ponieważ w domu, gdzie mieszkaliśmy właściciel domu, bardzo zacny człowiek, z żoną, z córką, z synem, wynajmował kilka mieszkań. Normalnie. Myśmy zajmowali ładne, dwupokojowe, duże mieszkanie. Ale kolejnym lokatorem był jakiś buchalter, kawaler pracujący w Warszawie również. I panowie, czyli buchalter, właściciel, mój ojciec często spotykali się na brydżu. Dołączał do nich syn właściciela, harcmistrz, prowadzący chyba chorągiew nawet wtedy we Włochach. Jak to przed wojną, zresztą wiadomo, sytuacja była bardzo napięta przed wybuchem wojny. I cały czas były komentarze na temat Hitlera, Niemiec i tak dalej. Tu nie szczędzono słów krytycznych odnośnie tego, co robią i co wyprawiają Niemcy. Najmniej dyskutującym był właśnie ten buchalter. Kiedy Niemcy wkroczyli do Włoch, okazało się, że to jest piąta kolumna, od wielu lat agent i pierwsze gestapo, jakie zostało przysłane, to przysłano po właściciela, jego syna i po mojego ojca. Nas na szczęście w domu nie było. Tamtych aresztowano. Tamten człowiek jakiś urząd znaczący zajął we Włochach, natomiast właścicielka domu, po rewizji, która była w domu przeprowadzona u nas, mieszkanie totalnie zniszczone, ostrzegła nas w Warszawie, jak tylko kapitulacja nastąpiła, żebyśmy do domu nie wracali. I wówczas rodzice postanowili wyjechać do brata ojca, który też po swoim ojcu kolejarz po szkole.Bo wtedy, w tamtych czasach, mieć technikum kolejowe w Warszawie to tak, jak dzisiaj studia inżynierskie. Był to człowiek bardzo ceniony w swoim zawodzie i był zawiadowcą stacji pod Kutnem, w Witoni. I rodzice szybciutko tam się zwinęli ze mną, i pojechali. Wujek załatwił pracę ojcu u siebie. Mama, znająca nieźle niemiecki, dostała pracę jako tłumacz w gminie. Więc niby zaczęło się wszystko układać dobrze, tylko że w międzyczasie nastąpiło przyłączenie Kutna i okolic do Warthegau, czyli byliśmy już w Rzeszy, a nie w Generalnej Guberni. I granica jak między państwami.Rodzice byli bardzo patriotycznie nastawieni, więc wokół ojca zaczęły się gromadzić, gromadzić młodzież. Człowiek z Warszawy, młody mężczyzna z przysposobieniem wojskowym, kapral przedwojenny, więc podoficer. Więc był takim przewodnikiem w konspiracji pierwszym na tamtym terenie młodzieży. Wspierał go w tym ksiądz wikary, kapelan ich, ksiądz Jan Gierczak, zresztą uczestnik kampanii wrześniowej, który też w jakimś chyba, należy się domyślać, trochę się ukrywał tam, na tej plebanii ze swoim zaangażowaniem w czasie wojny, w czasie działań wojennych.Mama pracowała w gminie i w tej gminie też swoją rolę spełniała, to znaczy bardzo pomagała tym rolnikom, którzy byli wysiedlani, w sprawach żywności, kartek, zaopatrzenia. To wszystko zaczynało być wielkim problemem i mama jak mogła, tak pomagała. Podpadła nowym władzom w sposób, bym powiedział, taki może mniej racjonalny, ale bardziej patriotyczny, czyli. Był obowiązek kłaniania się wszystkim Niemcom i każdy Polak miał zdejmować czapkę, nakrycie głowy, ewentualnie skłonić się, pozdrowić Niemca, który. Bo to był teren Rzeszy. A tam było jednak, większość była Polaków. I mama permanentnie odmawiała tego pozdrowienia. I za każdym razem, podobno jeszcze po wojnie były zachowane księgi, gdzie większość pensji mamie potrącano za niekłanianie się sekretarzowi gminy. To zresztą też w mamy książce „Pokonać strach” jest bardzo tak dobrze udokumentowane, więc tego wszystkiego nie będę opowiadał.Finał był taki: postanowiono aresztować rodziców. I to aresztowanie miało nastąpić o świcie. Żandarm, który miał aresztować, przyszedł do majątku volksdeutschów, też takich, można powiedzieć, ze znakiem zapytania, bo żona tego właściciela majątku, Gutke, była Niemką czystej krwi, natomiast on był z ojca Niemcem, z matki Polki. Synowie studiowali na Politechnice Warszawskiej, czuli się całkowicie Polakami, całkowicie. I jak Niemcy wkroczyli, zażądali od niego podpisania reichslisty. On odmówił. Zagrożono wywiezieniem do obozu i jego, i synów. Matka klęczała przed tym mężem, błagając, żeby ratował życie dzieci i żeby podpisał. I on podpisał. Do końca wojny byli zachowani, ale nie wszyscy. Synowie zostali wcieleni do armii. Starszy zginął pod Stalingradem. Bardzo, bardzo solidni chłopcy. Bardzo. Ostatni list, jaki napisał spod Stalingradu. Pisali do moich rodziców, bo byli zaprzyjaźnieni z nimi. Napisał tak: Monika, przyślij mi obrazek Matki Boskiej Częstochowskiej. I proszę cię, chcę was zapewnić, że nikogo nie zabiłem. A proszę Boga, żeby mnie pierwsza kula nie minęła. Więc co tam, jakie piekło było, to już wiemy trochę z historii i z filmów. Ale był człowiekiem bardzo szlachetnym i zginął.Młodszy był bardzo sprytny, bo był w Luftwaffe i pierwszym samolotem uciekł do Anglików. I do końca wojny w RAF-ie latał, o czym oczywiście ani Niemcy, ani rodzice nie wiedzieli. Dopiero sprawa wyszła po wojnie.Niemniej to pokazuje jak gdyby atmosferę tego domu, który z jednej strony niby niemiecki a z drugiej strony bardzo życzliwy. To był duży majątek i ten właściciel zatrudniał całą młodzież. Złapany jakikolwiek młody człowiek z tamtych okolic mógł powiedzieć, że pracuje u Gutkego. I on nigdy by nie zaprzeczył. Tak że była taka duża serdeczność tego człowieka niesienia pomocy.Kiedy żandarm przyszedł właśnie do nich w odwiedziny wieczorem, postawili wódkę, jak zawsze, i sobie popił, to się wygadał, że rano będą Kicmanów aresztować i albo ich powieszą, albo wywiozą. I natychmiast służącą wysłali nie tylko, że do nas ostrzec, ale już miała tam kogoś zorganizować z furmanką, z, do wywiezienia nas. I w nocy, dwunasta w nocy, do rodziców pukanie do drzwi. Wiadomość, że mamy uciekać.Ojciec uciekł do Warszawy w lokomotywie, kolejarze go, nie wiem, przewieźli ukrytego. Ja z mamą przez zieloną granicę. Furmanką byliśmy podwiezieni pod granicę z Generalną Gubernią w okolicach Jackowic. Czekaliśmy do wieczora i wieczorem przyszedł przewodnik. Oczywiście, trzeba było zapłacić. I ten przewodnik nas do Jackowic przeprowadził. W ogóle historia była. To już pamiętam.W ogóle okres połowy pobytu w Witoni pamiętam. A więc dużo z tych wydarzeń już mogę (01; 00:30:00) z własnej... wspomnień relacjonować.Bo jeszcze uprzedzę historię. Dostałem bardzo silnego zakażenia. Groziła mi śmierć. Tam jeszcze, w Witoni. I felczer miejscowy, bo nie było lekarza, powiedział: – Natychmiast operacja, bo dziecko umrze. I właśnie ci nawet Gutkowie dali jakiś powóz, żeby mnie do tego Kutna jak najszybciej dowieźć, do szpitala. Mama pojechała ze mną. Natychmiast na stół operacyjny i lekarze zaczęli rozmawiać, bo miałem być uśpiony. Mówił do mnie Polak, ale to już był teren III Rzeszy, więc, Warthegau, więc trzeba było. Kraj Warty. Byli też i niemieccy lekarze. I któryś tam zaszwargotał. Ja podobno na tym łóżku. Bo to lekarze opowiadali później. Ja już byłem w za dużym szoku, żebym to pamiętał, ale tylko pamiętam, że leżałem na tym stole. A podobno zacząłem krzyczeć: – Ja nie chcę Niemca, lekarza Niemca, tylko Polaczka. I ci mi szybko maskę na twarz nałożyli, uśpili. Ale później byłem po szpitalu obnoszony – nie wiedziałem, dlaczego – na rękach przez cały personel jako mały patriota. Więc tak się zaczęło. Historia.I druga historia, która też mogła się przykro dla rodziców – kilka ich takich było – skończyć. Butelka była rozbita przed domem. Żandarm wchodził do, żeby sprzątnąć. I nikogo nie było w domu, tylko ja. A mama z gminy wzięła taką garść żołnierzyków niemieckich, które się przypinało. Takie plastikowe, różne formacje. Na pomoc zimową zbierali dla siebie. I zamiast takiego znaczka, dzisiaj się przykleja, to takiego żołnierzyka dawali. A mama mi przyniosła do zabawy tych żołnierzyków. I ja siedziałem przy stole. Taki miałem duży kuchenny nóż. I wszystkim obcinałem głowy tym nożem. I ten żandarm wszedł na tą rzeźnię, jak ja te głowy obcinałem. To był Ślązak. Mówi: – Co ty robisz? A ja mówię: – Dyduję głowę niemecza. Więc ojciec był na żandarmerię wezwany, mama na żandarmerię. Mieli dużo nieprzyjemności. Dobrze, że się tak skończyło.I druga historia. Wujek został wyrzucony z zawiadowcy stacji, bo przyszedł Niemiec. I go tam na jakiś odcinek w okolicy dano kolejowy. A chciał jakoś z tym nowym zawiadowcą jakieś mieć przynajmniej, żeby go tam za bardzo nie tępił. I zaprosił go na obiad niedzielny, a nikt nie umiał po niemiecku, tylko moja mama. Więc rodzice zostali ze mną też zaproszeni, żeby mama tłumaczyła. Niemcowi się bardzo podobało. Siedział, bardzo był taki sobie swobodny. I na koniec obiadu, jak już tam se wypił trochę, taki zwyczaj obdarowania jakimiś groszami dzieci. I były dzieci wujka, starsze ode mnie. Więc po fenigów ileś tam im dał, oni dygnęli, podziękowali. A do mnie, a ja ręce za siebie. To on mi włożył. W fartuszku miałem kieszonkę. Włożył mi do tej kieszonki, a ja z tej kieszonki wyjąłem i rzuciłem na ziemię. I on wstał, poszedł do przedpokoju, wyjął pistolet z kabury, położył koło siebie na stole i powiedział tak: – Jeżeli w tym domu są tak wychowane dzieci wrogo do Niemców, to ja się tu nie czuję bezpieczny. Posiedział pięć minut i wyszedł. I w ten sposób wujkowi zepsułem cały obiad uroczysty, i zamiast pomóc, to chyba odwrotnie było. Ale to taka dygresja.Natomiast kiedy nas wieźli, wiózł furmanką już do tej granicy człowiek, Grenzschutz, straż graniczna nas zatrzymała i spytali, dokąd mama jedzie? Mama nie mogła się legitymować żadnymi dokumentami. Mówi, że dziecko zachorowało i wiezie do kuzynów tutaj na wieś, bo musi wracać do pracy. I uwierzyli. A natomiast, kiedy przekroczyliśmy w nocy granicę, już po takim krótkim śnie w Jackowicach w jakiejś stodole pod miasteczkiem, znaleźliśmy się na stacji kolejowej, to masa była przekupniów. Wszyscy jechali ze szmuglem, z handlem do Warszawy. A pociąg podjechał, a z pociągu wyskoczyli Niemcy i była rewizja, totalna rewizja. Ten szmuglerski towar, wszystko było na stertach gromadzone. I już tutaj sprawdzano dokumenty. I mama nie miała ze sobą żadnego dokumentu. Specjalnie nie wzięła nic. Jeszcze sobie przypomniała, że ma w walizeczce kostkę masła z nadrukiem Warthegau. Czyli już by wpadła na tej kostce masła, gdyby była, bo wiadomo, skąd. Że przeszła przez granicę. I zorientowała się, że ten Niemiec idzie po kolei. A ci ludzie takim rzędem stali. I mama do mnie mówi tak: – Kładź się na walizkę i jęcz. Ja się położyłem jak małpka tak i jęczę. Niemiec. Mama podeszła do tego Niemca wcześniej, mówi, że prosi, żeby zrewidował walizkę, bo dziecko wiezie z podejrzeniem tyfusu do szpitala i żeby. Więc jak ten usłyszał tyfus, tylko stanął dwa metry od nas, popatrzył na mnie, że ja leżę faktycznie, jęczę na tej walizce i powiedział: – Schnell! I my byliśmy bez sprawdzenia dokumentów pierwsi w wagonie. Więc to była taka mamy wprawka w obchodzeniu Niemców, co jej się później bardzo przydało w czasie pracy konspiracyjnej w AK.Dojechaliśmy do Warszawy. Jeszcze też przygoda była, bo człowiek, który uciekł z obozu koncentracyjnego jechał w naszym przedziale i kiedy wysiadaliśmy już z przedziału na Dworcu Głównym, zapytał, czy może mnie wziąć na rękę, bo mama ma bilet, a on nie ma. I podał mój bilet, mama swój. Jeszcze z tym. Taka trójka uciekinierów weszła, wyszła poza obręb dworca.Rozgadałem się, ale to są takie momenty, które mnie już jako dziecku wtedy zostały w pamięci. I też pamiętam ten moment, kiedy weszliśmy do mieszkania na Dworskiej. Wszyscy siedzą, cała rodzina, tata już siedzi też, czekają na nas. To jest niedziela. Więc taka. Przy obiedzie siedzieli, przy stole siedzieli. Więc odetchnęli, że już jesteśmy i przychodzi na to dozorca, czy dozorczyni. Wywołała babcię, czy mojego tatę. Już tego nie pamiętam. I ojciec wraca i mówi: – Musimy wychodzić. Okazuje się, że kiedy rodzice, jak to się mówi. Niemcy nie zastali rodziców w Witoni, to pierwsza rzecz, pojechali do wujka, do brata. Przeprowadzili rewizję, zbili wujka. Gdzie są rodzice? Nie wie. Widział się wczoraj z bratem, a dzisiaj nie wie, gdzie jest. I znaleźli adres babci. Listy do matki pisane i od matki, i adres na Dworskiej. I już przysłali kogoś, żeby spenetrował, czy tam. Porozmawiał, poobserwował. Jakiś już tajniak przyszedł i pytał o mojego ojca. Dozorca był człowiekiem, czy... To była dozorczyni, kobieta. Od lat tam, przedwojennych, długo. Więc znała wszystkich doskonale. powiedziała, że nikogo takiego jeszcze nie, że nie widziała. I przyszła ostrzec. I myśmy tak jak staliśmy, dosłownie, od stołu. Wujek, mojej chrzestnej mąż mówi: – No to jedziemy na leśniczówkę do Marychy. Mamy siostry, pod Piotrkowem Trybunalskim. I cała rodzina wiedziała, że my jedziemy na leśniczówkę. Wyszliśmy, a on mówi: – No to jedziemy teraz do babci do Grodziska. Żeby nikogo. A to był już oficer i już bardzo zaangażowany w konspirację. On po prostu chciał zgubić ślad po nas.Przyjechaliśmy do Grodziska. Pusto na ulicach. Niedziela (01; 00:40:00) po południu, ale pusto. Dosłownie pusto na ulicach. Kawałek drogi było, około pół godziny trzeba było iść od stacji. Wchodzimy, a tam. To była matka, macocha mojej babci. I wchodzimy, a ona się za głowę złapała: – Jak wy żeście przeszli? – Jak to jak? Normalnie od dworca. – Wczoraj zastrzelili tutaj dwóch Niemców i całe miasto jest sprawdzane, i szukają tych, co... Tych, którzy zastrzelili, sprawców.ASz: Łapanki.SK: Więc: – Jak wy żeście przeszli przez miasto, że was nikt nie zauważył? I następnego dnia musieliśmy wyjechać. I tak trwała nasza tułaczka przez pół roku, dopóki mama nie trafiła do konspiracji, ojciec również. Papiery wyrobione, legalne wszystko. I wtedy dopiero zaczęło się dla nich to życie też bardzo nerwowe i konspiracyjne.Ale to już jest, bym powiedział, tak bardziej ich historia. Czasami zdarzało się, że mama na te swoje biegi mnie też zabierała. Bo nie miała. Babcia musiała coś tam zrobić, gdzieś pojechać. I też z dzieckiem, też było to jak gdyby trochę bezpieczne. Miała taką torbę dużą damską z podwójnym dnem i tam nigdy nic nie chowała, pod to podwójne dno. Natomiast zawsze kładła na dno torebki, a to wszystko miała zawsze jakieś włoszczyzny, nie włoszczyzny, jakieś warzywa. I tak jakby z dzieckiem na zakupach kobieta wracała. Tak. I czasami.Zapamiętałem jedną osobę szczególnie. Poza Zbyszkiem Bednorzem, którego już później bardzo dobrze poznałem, już jako dziecko. Jego przyszłą żonę a obecną, Różę. Natomiast poznałem bardzo brawurowego oficera AK, który miał pseudonim „Andrzej”, a był to Edmund Męclewski. Redaktor, znany zresztą, publicysta od spraw niemieckich. Biegle władał językiem niemieckim. Biegle władał, bo i chyba studia, i tak dalej. Tak że to środowisko miał bardzo dobrze rozpoznane. I pamiętam, że przyszliśmy na jakiś punkt, a on mi daje. Pyta mnie tak: – Maciek, umiesz czytać? Mówię: – Trochę. – No to masz, czytaj. I mi daje jakiś taki tekst, i ja zaczynam sylabizować. – Biu-le-tyn. A to były. Jak dopiero do druku szykowali biuletyn informacyjny. Więc to pamiętam. To właśnie to spotkanie, jak on, taki szczupły blondyn średniego wzrostu tak mówi: – No, Maciek. No, masz, czytaj. I mi daje tą kartkę do czytania.Również przysparzałem nieraz mamie kłopotów i trochę takich śmiesznych, a nieraz mniej. W tramwaju jedziemy, tłok straszny. Jakiś pan wziął mnie na kolana, żeby dziecko tak się nie pchało tak między ludźmi, nie było zgniecione. I tak mi się przygląda, i mówi tak: – Słuchaj, jaki ty masz ładny krawat. A ja mówię: – Proszę pana, to nie jest mój krawat. To jest krawat mojego wujka. A mój wujek to jest w wojsku. A niech pan nie myśli, że w niemieckim wojsku. On mi już usta nakrył ręką. Ja się zaczynam dusić, bo mi nie daje skończyć. Ale mówi tak, mówię: – Wie pan co? To ja już odpocząłem. Teraz niech pan moją mamusię weźmie na kolana. Więc była taka reakcja, że moja mama czerwona jak burak ze mną wyszarpała mnie z tych jego kolan i szybciutko wysiadła zawstydzona.(02; 00:00:00)SK: Miała też w swoich tych biegach konspiracyjnych kilka takich przygód, że dzisiaj to można by film nakręcić, dosłownie. Bo były i takie sytuacje, że składały biuletyn, który miała. Mama zawsze zanosiła na Kanonię przy katedrze złożony numer biuletynu i przekazywała w ręce biskupa. To szło jakąś inną drogą, też i przez kościół dalej. I nigdy z tym biskupem nie rozmawiała. Tylko dokładnie o określonej godzinie przychodziła, dzwoniła, siostra zakonna otwierała drzwi, wprowadzała. – Pochwalony Jezus Chrystus. Przekazywała biuletyn, biskup ją błogosławił, dziękował i wychodziła. I na tym polegał ten kontakt, i to samo przekazanie. I właśnie, kiedy już składały ten egzemplarz, podjechały budy. Widzą przez okno, że jest obława i Niemcy wpadają na klatkę schodową. Więc tak jak to wszystko było złożone. Mama jeden egzemplarz już miała oprawiony, więc szybko do torby. Natomiast tę resztę z obrusem na strych, gdzieś tam za komin wepchnęły. Bo to były trzy łączniczki, które to składały. I mama sobie myślała tak: Muszę wyjść. Tam już, na Kanonii termin jest. Muszę zaraz tam dotrzeć. To było na ulicy Mazowieckiej. Więc niby niedaleko, ale jednak kawałek drogi dojść trzeba. I to była kamienica z przechodnią bramą. Sobie myśli: tu jest obława, to ja wyjdę kuchennymi drzwiami, to może tam będzie spokojnie. I wychodzi z klatki schodowej. Przed mamą idzie młoda też kobieta z jakimś maleńkim zawiniątkiem w ręku, taką paczuszką ozdobnie przygotowaną, więc chyba z jakimś prezentem do kogoś szła. A na bramie, na furtce w bramie esesman. Taki się kiwa. I przygląda się. Mama idzie z pięć metrów za tą kobietą, a ona pierwsza, ta. Zatrzymuje. – Halt. Zatrzymuje tę niewiastę. – Co tam jest? Bierze do ręki, rozrywa to opakowanie, a to był komplet bielizny damskiej. Jako prezent niosła komuś. Wytrząsnął, zarechotał, rzucił na ziemię i spojrzał na mamę. I w tym momencie mama wie, że będzie rewidowana. Ten biuletyn jest w torbie. A mama mówi. Najpiękniejszy uśmiech świata, jaki mogła sobie wyczarować, to tylko uśmiechnęła się do Niemca a Niemiec otworzył bramkę i mówi: – Bitte schon. Mamę przepuścił. Więc taki moment grozy, a jednocześnie odwagi.Dlatego książka, którą napisała „Pokonać strach”. Bo była człowiekiem bardzo lękliwym, ale umiała to opanować w takich właśnie momentach.I drugi taki moment był też bardzo drastyczny, kiedy gdzieś na Pelcowiźnie miała walizeczkę, gdzie miała broń i miała to dostarczyć do jakiegoś lokalu. Ale szła ulicą między parkanami. Tak że nie było nawet gdzie wejść. I z przeciwka widzi, patrol się wyłania. Zza zakrętu wychodzi patrol. I oni są, i mama. Ani gdzie uciekać, bo przecież bez sensu jest uciekać, bo ją dopadną. I mówi, tak osłabła ze strachu, że zaczęła iść coraz wolniej. I oni się patrzą na nią. Coraz bardziej się wnikliwie patrzą, a mama idzie coraz wolniej. I słyszy z tyłu, że ktoś biegnie za nią. Więc sobie myśli: obława, już jest skończona. Podbiega mężczyzna, młody, w płaszczu takim, jasnym płaszczu prochowniku, buty z cholewami, bez czapki, bez nakrycia głowy. Odstawia mamy tę walizkę i mówi szeptem: – Proszę mi się rzucić na szyję. Mama mu się rzuca na szyję, on mamę przytula i patrol, rechocząc, przechodzi obok. A on mówi tak: – Koleżanko, ja z daleka widziałem, jak pani nogi drżą. Ale ja pani też dziękuję. Rozpina płaszcz, dwa rozpylacze bez magazynków. Więc to autentyczna historia, która może zakrawać na jakąś bajkę, ale ta kobieta to przeżyła.I może warto już tak bliżej przejść do czasu powstania warszawskiego, bo mama z powstania została zwolniona. Dziecko w domu, ojciec w oddziałach też bojowych, więc miał iść do powstania. W związku z tym mama została zwolniona. Została zwolniona w dniu powstania. Bo dowiedziała się rano, kiedy była na swoim punkcie, że to właśnie tego dnia. Był tak zwany próbny alarm, który został odwołany. Bo ojciec już raz był zmobilizowany. Poszedł do powstania i wrócił. I za dwa dni kolejne. Termin 1 sierpień. I szefowie przyszli, mamie powiedzieli. Miała pseudonim „Staszka”, moje imię, a ojciec miał moje drugie imię „Maciej”. Tak że pseudonimy mieli z moich imion. Mówią: – „Staszka”, idziesz do domu, ale po drodze jeszcze na Mokotów musisz meldunek zanieść. Tak że jak w południe była na Mokotowie, to już wchodziła do bramy, gdzie byli powstańcy. Już była brama pilnowana, już dom był jak gdyby zamknięty, ale mamę wypuścili, bo była służbowo. Więc została wypuszczona. Przyszła do domu. Ojciec przyszedł też wcześniej z pracy. Pracował u Philipsa. I w czasie obiadu, jedliśmy obiad, pukanie do drzwi. Ojciec podszedł do drzwi, otworzył, hasło i natychmiast musi iść. Na Smolnej, naprzeciwko Muzeum Narodowego miał swój punkt zborny. Więc wziął broń, bo miał tam w takiej skrzynce z węglem gdzieś tam schowaną. Już był ubrany. Taki miał kombinezon, pas, na to płaszcz narzucony, cyklistówka, czapka. Schował broń i się żegna z nami. Mama zaczęła płakać. Pyta: – Kiedy się zobaczymy, Czesiulku? A tata mówi: – Za tydzień. Za tydzień. Przecież to długo nie może potrwać. I poszedł. Mama płacze. Ja pytam: – Mamusiu, czemu płaczesz? – A, bo tatuś poszedł z wujem Bronisiem grać w brydża i na pewno przegra. Znów przegra jakieś pieniążki. A ja mówię: – Mamusiu, przecież tatuś zawsze wygrywa i tym razem też wygra. I taki, taki był niby prorocza moja zapowiedź.I powstanie wybuchło dla nas w taki bardzo też. Mieszkaliśmy na rogu Dworskiej i Laskowej. W stronę, patrząc w stronę ulicy Karolkowej, był skład węgla i za składem szkoła, która jest po dzień dzisiejszy. Ta stara szkoła róg Karolkowej i Kasprzaka. Z okien sąsiadów widzieliśmy to, co się dzieje. Szkoła była. Tam stała jednostka zmotoryzowana, transportowa, samochody niemieckie. I powstańcy zdobywali tę szkołę. Widok był straszny, dlatego że strzelali z dachu Niemcy, z okien z broni maszynowej. Ci chłopcy słabo uzbrojeni leżeli tak pokotem pozabijani na jezdni, na chodniku. Nie mieli szansy dotrzeć do tych Niemców. Jeden, chyba to był oficer, w naszym budynku. Myśmy tego nie widzieli, bo z okien sąsiadów patrzyliśmy na pierwszym piętrze. Strzelał z pistoletu, ale musiał mieć dobry pistolet. Może parabelkę taką bojową z długą lufą. W każdym bądź razie sięgnął karabin maszynowy na dachu. I tę obsługę wybił. Ten karabin spadł z dachu i Niemcy wysłali po niego tam grupę, żeby zlikwidować go. I tę grupę też, iluś Niemców zabił, zanim sam zginął. I my to przez okno obserwowaliśmy, zza firanki, to było widać. W pewnym momencie mama wzięła mnie do naszego mieszkania po drugiej stronie korytarza. Okna nasze wychodziły na podwórko. I usiadła przy stole, zaczęła coś pisać. I za chwilę mówi do mnie: (02; 00:10:00) – Ucz się. I mnie nauczyła dwóch strofek wiersza, który napisała. I mając piękny głos, i zero słuchu, ułożyła melodię. I tej melodii mnie nauczyła. I muszę powiedzieć, że ta melodia, ta piosenka chodzi za mną całe życie, i gdzie tylko mogę, tam ją prezentuję. I teraz ją też zaśpiewam, bo jest to po prostu historia tego miejsca.Na ulicach Warszawy wśród gromówGdzie się broni Niemców dzika chmaraTam powstaniec padł przy moim domuGdy nam, dzieciom gmach szkoły wyzwalał.Lecą igły ze spalonej sosnyWiatr furgocze niby sztandar krwawy.Śpij spokojnie, żołnierzu ty polskiŚpij spokojnie, obrońco Warszawy.Taka piosenka, jak to się mówi, napisana na gorąco. To może mało prawdopodobne, ale tak to było. Ołówkiem, na karteczce napisane. I później ta kartka nigdzie za nami nie poszła, tylko zostało to w głowie. Śpiewałem tę piosenkę później w obozie i po wyzwoleniu, przy różnych okazjach.Ale idąc dalej. W czasie powstania bardzo tragiczny był dla nas dzień 8 sierpnia. 3 sierpnia przeżywaliśmy najpierw taką euforię, ponieważ powstańcy zdobyli szkołę. Nawet widzieliśmy kolegę ojca z pistoletem w ręku, który zdobywał, Janek Knedler, ten budynek szkoły. Był zdobyty na krótko szpital, fabryka Phillipsa, chorągwie wywieszone biało-czerwone. Szybko zostały zdjęte, bo sztukasy ostrzelały. I to był krótki taki jeden dzień, można powiedzieć, dla nas, na tym skrawku ziemi taki dzień triumfu. Natomiast 8 sierpnia rano przyszli Niemcy. To byli własowcy, kałmucy. Te jednostki ? (02; 00:12:42), Kamińskiego. Już teraz trudno rozróżnić, którzy to byli którzy mnie w pamięci. Ale byli to Azjaci. Byli to Azjaci, skośne oczy, śniade twarze, takie dzikie te spojrzenia. I zawiadomili nas, że mamy się przygotować do wyjścia z domu, że popołudniu będzie ewakuacja z domów. I faktycznie, gdzieś około godziny 16, 17 słyszymy. Wszyscy siedzą w mieszkaniach. Słyszymy krzyki i strzały. I to się potęguje w górę domu. Dom był trzypiętrowy. Mama stoi przerażona, ja przytulony w pokoju do mamy. Babcia kończyła mycie w miednicy w kuchni. I w tym momencie kopnięcie drzwi, drzwi się otwierają. Ja widzę naprzeciwko nas – taki kałmuk skośnooki. Zapamiętałem, że miał biały, jedwabny szalik na szyi. Taki, taki, taki ten. On kontrastował z twarzą, prawda, i z mundurem. Mundur rozchełstany, saperki. W saperkach granaty trzonkowe, w ręku rozpylacz, za pasem parabela wyjęta z kabury, tak wsunięta za pas. I tylko powiedział jedno słowo: – Rauss! I tak jak staliśmy trzeba było wyjść. Babcia zdążyła jeszcze sweterek złapać jakiś, na siebie naciągnąć. Ja w sweterku cienkim, spodenkach krótkich, sandałkach. Moja mama w sukience złapała płaszcz. Walizka przygotowana, jeszcze coś przygotowane. Nic nie zdążyliśmy wziąć. Babcia złapała tylko węzełek z moim ubraniem. I tak staliśmy, wyszliśmy z mieszkania.Następne mieszkania otwierali, rzucając granaty do środka. Jeżeli ktoś nie otworzył drzwi, jeżeli się nie udało, to od razu seria, granat do środka i następne mieszkanie. I tak wszystkich nas wygruzili. Najpierw na podwórzu takie. Bo tam dużo też kolejarzy mieszkało, tramwajarzy. W mundurach byli mężczyźni. Więc oni traktowali, że to może powstańcy czy coś. Kazali tym mężczyznom maszerować, popisywać się, jak... I rozłożyli rkm na, rozstawili na podwórku. Dosyć duże podwórze było. I myśleliśmy, że nas tam rozstrzelają. Ale widocznie inne były plany, bo wyprowadzono nas na zewnątrz i na naszych oczach ładowali na platformy nasz dobytek. Z piwnic, z mieszkań, to wszystko ładowali, a myśmy stali, taka kolumna ludzi. A oni jeszcze chodzili po mieszkaniach, sprawdzali. Bo jak rabowali, to wchodzili wszędzie. I na ostatnim piętrze ojciec z synkiem, takim moim rówieśnikiem, może trochę młodszym, był schowany. Tego ojca zastrzelili, a to dziecko wyrzucili przez okno na bruk. I on w ostatniej chwili złapał tego Niemca za klapy, i z tymi klapami w rączkach, z munduru, tak miał zaciśnięte, że z tymi klapami w ręku roztrzaskany leżał na bruku.Na naszych oczach oblali benzyną, granaty do środka i dom podpalili. Najbardziej przeżywała chyba babcia. W tym domu tyle wspomnień, tyle też i takich ciepłych momentów jej życia. I to wszystko na jej oczach zaczęło płonąć. Po prostu mało serce nie pękło.Pędzili nas do ulicy Skierniewickiej. Później ulicą Skierniewicką do ulicy Wolskiej. Widać było w bramach sterty trupów, czyli mieliśmy szczęście, że na od razu nie rozstrzelano. I wejście w Wolską to był dla mnie wstrząs. To pamiętam. To wszystko pamiętam, co teraz opowiadam. To jest z pamięci własnej.Mianowicie ulica, domy płonęły. Po stronie, na wschód jechały czołgi niemieckie. Niemcy wychyleni w tych czołgach tak patrzyli na ten tłum pędzonych ludzi. Ale ci ludzie wyglądali przeróżnie, dlatego że tak: my byliśmy z mamą na letnio ubrani. Byli w futrach niektórzy. Walizy, toboły. To wszystko rzucali, bo nie mieli już siły tego nieść. Nie wiedzieli, jak długo będą i dokąd nas pędzą. Przecież nikt nam nie mówił. I doszliśmy do kościoła św. Wojciecha tutaj właśnie przy ulicy Wolskiej. Brama szeroko otwarta i kordon stojących Niemców. I selekcja. Mężczyźni od strony ulicy Syreny, czyli po tej stronie, a od Sokołowskiej kobiety z dziećmi. Dantejskie sceny, bo jak przyszedł ojciec z dziewczynką, z córką, to ich rozdzielali.I co ja zapamiętałem? Sterta ciał rozstrzelanych, tutaj przy bocznym wejściu do kościoła, a nas popędzono na trawnik. I teraz na pewno to nie byliśmy z jednego domu. To musiało być z kilku domów, bo nas było bardzo dużo ludzi. Na trawniku kazano nam uklęknąć albo siedzieć. W niszach, we wnękach kościoła rkm-y były ustawione, naprzeciwko nas. Ja miałem tak jak do ściany tutaj, może niecałe trzy metry przed sobą ten rkm, bo ja z mamą byłem w pierwszym rzędzie. Była mama, ja w środku i babcia z drugiej strony. Babcia cały czas odmawiała różaniec. Miała różaniec w ręku. Tylko paciorki tak przesuwała. Mama chciała się modlić, ale zapomniała słów modlitwy. Mówiła tylko bez przerwy: – Zdrowaś Mario, zdrowaś Mario, zdrowaś Mario. Po prostu szok. Ja płakałem. Jak Niemiec przy zamku tam coś poruszył, moja mama jako żołnierz trochę się już na broni znała, myślała, że to już przyszedł ten moment. I wzięła mnie przed siebie, przytuliła, mówi: – Zamknij oczy, nie będzie bolało.Tak czekaliśmy na egzekucję trzy godziny. I o godzinie około dziewiątej wieczorem, na szczęście przeżyliśmy, jeszcze druga sterta ciał była w okolicy plebanii rozstrzelana. Moja mama w swojej książce też napisała, że nie może zapomnieć dziecka nóżki w lakierkach czarnych i w pomarańczowej skarpetce (02; 00:20:00) z tej sterty. Przed nami byli rozstrzelani. My mieliśmy to szczęście, że siódmego przestano masowo rozstrzeliwać. Tylko już selektywnie. Wolę. A był rozkaz wszystkich. A myśmy byli ósmego. Więc było to szczęście, że przeżyliśmy.ASz: Na końcu.SK: Tak, ta końcówka tej masowej rzezi. I co się dalej okazuje? Wpędzono nas do kościoła, tam nocowaliśmy. Dantejskie sceny. Na ołtarzu chirurg operował, żołdacy chodzili poprzebierani w szaty liturgiczne, z kielichów pili samogon. Krzyki, przekleństwa. Wyciągali kobiety na zewnątrz. Strzały. Nie wiadomo, czy rozstrzeliwują, czy walczą. Co się dzieje? Nie wiadomo było. Pod chórem latryna.I my tak w końcu kościoła z mamą siedzieliśmy i z babcią pod dziewiątą stacją Drogi krzyżowej. Trzeci upadek Pana Jezusa pod krzyżem. I tak zapamiętałem właśnie twarz mojej mamy, która patrzyła na tę stację i się cały czas modliła. I do końca życia codziennie odprawiała Drogę krzyżową. A ja mam to szczęście, bo to łaska jest, że też od szeregu lat w tej parafii w każdy piątek też przewodniczę Drodze krzyżowej. A więc jest to jakaś taka kontynuacja tej modlitwy za tych, którzy nie przeżyli, co zginęli i za tych, co ocaleli, i żyją dzisiaj jeszcze.Ale następnego dnia rano. Pamiętam, to był dzień taki zamglony, już nie pieszo, tylko do Dworca Zachodniego do pociągu i do Pruszkowa nas wywieziono. Jeszcze jeden taki epizod ważny, związany z 8 sierpnia. Wtedy nie wiedzieliśmy, że tego dnia wyciągnięto z plebanii trzech młodych księży wikarych. I zaprowadzono tu, na Moczydło do baraków, gdzie też była. Taki punkt zborny i egzekucji ludności prowadzonej Górczewską, tutaj od tej strony. Płocka, Górczewska, te okolice. To ciągnięto właśnie do tych baraków na Moczydle. To były jakieś magazyny, hurtownie. To drewniane takie, olbrzymie były hale. I tam tych księży zaprowadzono z innymi ludźmi, i z mężczyznami tego dnia zostali rozstrzelani przed tymi barakami.Też taki zapamiętany, przekazany przez przyjaciółkę mojej mamy fakt. Razem pracowały przed wojną, przyjaźniły się bardzo. Wielka przyjaźń. Do końca życia. To były dwie. Tu nawet jest taki wiersz w tej mojej mamy poezji „Do Ziuty”, że tak jak, która pierwsza odejdzie z tego świata, to później, jak ta druga odejdzie, to wyjdzie jej naprzeciw. Taki bardzo wzruszający. I była ze swoim synem, Jasiem, młodszym o rok ode mnie. Też tutaj z Woli. I właśnie na Moczydło. I była 8 sierpnia tam. Jak ci księża byli wyprowadzeni i jeden, ostatni z nich odwrócił się, i do tych ludzi głośno powiedział: – Na wypadek śmierci udzielam wam rozgrzeszenia. I za chwilę sam zginął. Więc takie. Tego nie widziałem, ale to z relacji świadka też przekazuję, że taka sytuacja miała miejsce.W Pruszkowie mama miała okazję uciec z Pruszkowa. Siostra Czerwonego Krzyża była gotowa mamę wyprowadzić ze mną, ale bez babci. Bo by fartuch założyła mamie i w fartuchu z dzieckiem prowadzonym by wyszła.ASz: Z jakąś sierotą czy z kimś.SK: A mama się nie zgodziła, żeby nie zostawić staruszki. Efekt był taki, że trzeciego dnia wpadły siostry i krzyczą. Taki. To było bardzo przez nie nagłośnione. One nie wiedziały. Co im kazano, to zrobiły. – Matki z dziećmi, transport do Łowicza. To te kobiety mało się nie pozabijały. Tak pędziły do tych pociągów. Na rampie stały te wagony bydlęce, otwarte i kordon znów na początku tych wagonów. I selekcja. Więc, jak szły małżeństwa, to tak. To mężczyźni też. Natomiast staruszków na bok. I pamiętam, jak babcia błagała, gotowa była po rękach tego esesmana całować, żeby babcię puścił też z nami. On kopnął babcię, śmiał się. I tych, staruszkę. Tak się odwróciłem i widzę, jak pod ścianą stoją ci starzy ludzie. A my do tych wagonów wsiedliśmy.Okazało się, że ci starzy ludzie faktycznie do Łowicza pojechali. Natomiast nasza droga była bardzo bolesna, bo w Skierniewicach. Chyba tak, w Skierniewicach. Bo wagony były zaplombowane, zamknięte. Wrzucano przez okienka nam chleb. Więc to jakoś już te transporty szły przed nami, więc ci ludzie już byli przygotowani do pomocy. Kilka bochenków chleba.W wagonie było około 70 osób, trzy wózki z dziećmi małymi. Bo były małżeństwa, samotni. Różnie, różny wiek dzieci był. I już tak po dłuższej jeździe moja mama patrzy tak przez okno, a w ? niem. (02; 00:26:35), tym hełmie takim ze szpicem stoi Niemiec. I akurat się zatrzymał pociąg. I mama pyta: – Dokąd nas wieziecie? On mówi: – Nach Deutschland. Już się wszystko wyjaśniło. I w tym momencie, jak przekroczyliśmy tę jakąś granicę, nie wiem, gdzie to było, był pierwszy postój pociągu. Nam pozwolono wysiąść, potrzeby załatwić. My te potrzeby w jakąś tam dziurę wygrzebaną scyzorykiem załatwialiśmy w tym wagonie. Straszne warunki. Leżeć nikt nie mógł, tylko można było siadać i stawać na przemian te 70 osób.Dano coś w takich kartonach, w kartonowych kubeczkach, jakąś zupę. I z powrotem do wagonów. I wagonu nie zamknęli. Niezamknięty. Uważali, że jest to bezpieczne i dwóch mężczyzn z naszego wagonu uciekło. Ludzie się tak w poprzek rozstąpili, oni się rozpędzili i na jakimś zakręcie w krzaki takie na skarpie tam wpadli. Strzelali za nimi, ale później było widać, jak już daleko był pociąg, że tam oni się zerwali i tam w stronę lasu. Ale jeszcze przed nimi była granica, jeszcze tam. Co się stało dalej, nie wiemy.Pierwszy taki dramatyczny przystanek, to był Sachsenhausen. I to pamiętam, jakby to było dzisiaj. Piękna pogoda. Upał. Ci Niemcy nawet, esesmani mieli jakieś tam, taki, chyba płótno, coś, żeby kark nie był opalony, pod czapkami, jak Legia Cudzoziemska. Dosłownie to tak wyglądało. Psy i to różnej rasy. Bo były collie, pamiętam wilki, jakieś boksery. To tego było, tych psów było dużo. Otworzono... A, i co jeszcze pamiętam. Baraki nie tak daleko od tego toru, jakiś budynek. Ale to później skojarzyłem, bo ja tam byłem w 1966 roku w tym obozie, zwiedzałem go. Ale to, pamiętam właśnie te baraki i więźniowie w pasiakach. Pierwszy raz widziałem więźnia w pasiaku. Właśnie tam w Sachsenhausen. Na dachach coś tam. Budowali te baraki chyba.I padła komenda, żeby wszyscy mężczyźni powyżej 14 roku życia wysiedli z wagonu. I ci mężczyźni wysiedli. W naszym wagonie jechało małżeństwo. Tu nawet mam zdjęcie, państwo Sikorscy. Maciek miał już 15 lat, więc taki brunet, lekko wąs puszczający się nawet już był. I on musiał z ojcem wysiąść. Natomiast, jak ci Niemcy przeszli liczyć, to ta matka. Oni stali przy wagonie, dosłownie, (02; 00:30:00) przy wejściu. Ta matka tak się tylko rozejrzała, wyjrzała z tego wagonu, za kark go i do środka. Sukienkę zadarła, usiadła na nim. On ukląkł, ona na nim usiadła. Kobiety ją obstąpiły.ASz: Nie było nic widać.SK: I teraz oni liczą dalej. A ten mąż tylko się obejrzał z takim dziękczynieniem do niej, dosłownie, że ona go wzięła. I proszę sobie wyobrazić, że oni później sprawdzali po wagonach, ale widzą, że kobiety same, dzieci są, ta siedzi. I już nie sprawdzali szczegółowo. I później cały obóz, wszyscy Niemcy cmokali, jak to 13-latek wygląda dojrzale. Tego nie mogli. Oni. A ona zniszczyła jakieś tam, miała dokumenty jego, to wszystko zniszczyła, żeby nie wyszło, że mam więcej lat. Ale udało jej się... Nie dość tego. On za pazuchą miał ratlerka. Ten pies nie pisnął, jak on trzymał tą mamę na plecach. Ten pies nie pisnął. W ogóle nic, nie wydał głosu.ASz: Nie zdradził.SK: Ten pies w obozie pomagał im przeżyć. Ten malutki ratlerek. Bo jak miał możliwość, któreś z nich wyjść później z tego obozu pracy, gdzie byliśmy do... Wyjść poza teren fabryki. To jak wszedł do sklepu, to on tylko tego pieska trzymał tu, za pazuchą i: – Czy kości jakieś dla pieska? To te Niemry nawet tam nie zwariowały, bo tak ślicznego pieska nie widziały. I mu tak nadawały, że oni przez tydzień z tych kości niby żyli. Bo z tych resztek, co dla psa były dane. Ale to już dłuższa historia.Niemniej nasz etap zakończył się w bardzo też taki dramatyczny, bo w nocy. Jeszcze przeżyliśmy w czasie jazdy transportem. Tylko teraz nie pamiętam. W książce mamy to jest. Czy to było w Kassel, czy w Halle? Straszne bombardowanie. To była noc. My byliśmy jednym z transportów niemieckich wagonów towarowych, prawda, stojących na torach. Przecież nie było napisane, że tam ludzie są. Wagony wylatywały w powietrze. Jak Niemcy później przyszli. Bo nas nie wypuścili. Byliśmy zamknięci w tych wagonach. To był taki smród, fetor, bo ludzie już nie wytrzymywali. Fizjologia puściła zupełnie.Ale przyszła kolejna noc i rampa, i słyszymy szczekanie psów, krzyki, wrzaski, wypędzanie. Nie wiemy, gdzie jesteśmy. Noc. I na tej rampie jakaś selekcja. Nie wiemy, o co chodzi. Przecież pierwszy raz w życiu takie doświadczenie. I nas pędzą. Idziemy, idziemy. Ludzie się potykają, przewracają. To idą same kobiety z dziećmi. Już nie ma żadnego mężczyzny. Też byli chłopcy, synowie, ale też to dzieciarnia. I nagle stajemy przed bramą. I ten napis, który skradziono z Oświęcimia, taki sam napis była nad wszystkimi obozami koncentracyjnymi. Arbeit macht frei. I taki czarny ten kontur na tle rozjaśnionego nieba. Ponieważ w okolicy jakieś miasto i było bombardowanie alianckie, i na naszych oczach rozgrywały się te pojedynki jakieś, reflektory, łapiący...ASz: Bitwa w powietrzu.SK: Więc dla dzieci to było, chłopaków szczególnie, to było coś niesamowitego. Byliśmy głodni, wymordowani, ale to dla chłopca to było coś fantastycznego. I nas wpędzono na teren tego obozu. Nie wiemy, gdzie jesteśmy. Olbrzymie namioty, olbrzymie namioty. Takie ochronne barwy. W środku tylko słoma rzucona na ziemię i kazano nam spać. Koniec.Rano o godzinie 5 pobudka. Wstajemy i dopiero się dowiedzieliśmy na tym placu apelowym, że jesteśmy w Bergen-Belsen, w obozie koncentracyjnym. I liczenie. Do południa trwało liczenie. My głodni dalej. Nic jeść. Tylko stoimy na tym placu. Do mycia były takie koryta zrobione z, blachą wybite i ileś tych kranów. I te kobiety, te dzieci, to wszystko, to wszystko razem się płukało w tej wodzie z tego brudu z podróży, bo w nocy nie było warunków. I około południa, może było trochę popołudniu, kuchnia polowa przyjechała pod ten nasz namiot. Więzień. Ale my nie mamy naczyń. Nikt nie ma ani garnka, ani talerza, ani łyżki. Może niektóre tam panie miały. Myśmy z mamą nic nie mieli. I ten więzień mówi: – Jest sterta puszek po konserwach. Takich już zardzewiałych tych puszek. Mówi: – To weźcie sobie te puszki. No bo jak? Do czego ja wam będę nalewał? I w takiej zardzewiałej puszce, opłukanej tylko pod tym kranem, mama taką litrową puszkę tej zupy mi przyniosła. To trzeba było siorbać, tak pić, bo nie było łyżki znów. Ja byłem tak głodny. Się dorwałem do tej puszki, ale już z połowę zjadłem i już nie mogłem. Były obierki i pokrzywa. I to wymieszane. Podobno to jest najzdrowsze jedzenie, najbardziej dietetyczne. Wszystkie wrzody się wyleczy. Ale dla nas wtedy to było najmniej istotne.ASz: ? (02; 00:36:33)SK: I taki mój komentarz był. Bo byliśmy w gronie sąsiadów z tego samego domu, jak ja mówię: – Mamusiu, ta zupa jest taka dobra. Babcia Kasia by nawet takiej nie ugotowała. A sąsiadka mówi: – Masz rację, nie ugotowałaby takiej. Więc.I ta moja rachuba czasu, i mojej mamy trochę się pobubiła, ile czasu tam byliśmy. Byliśmy pewien czas. Czy to był tydzień, czy to było dłużej? Czy to były dwa tygodnie? To chyba było gdzieś około dwóch tygodni. W każdym bądź razie znów po takim obiedzie obozowym. Już to było trochę uporządkowane, bo jakieś miski dostaliśmy, jakieś łyżki, tak, ale nie byliśmy w pasiakach. Nie byliśmy. Byliśmy jak gdyby na terenie obozu taką enklawą tych kobiet z dziećmi. I przychodzi rozporządzenie. Matki z dziećmi ustawiają się do transportu, a samotne kobiety zostają. I co sprytniejsze, jak miała na przykład trójkę, dwójkę dzieci, to sąsiadka zaufana, a była samotna, to mówiła, że to jej dziecko i się tylko trzymały razem, żeby się nie rozdzielić. I w ten sposób kilkanaście chyba takich kobiet samotnych do naszego później obozu trafiło, z tymi nieswoimi dziećmi.I znów ta droga na dworzec, tylko to już w dzień. Wagony otwarte, słomą wyłożone, też bydlęce, ale otwarte. Już przyzwoitsze niż te, którymi nas wieziono. I każą wsiadać. I każdy wsiada. Wypełnił się jeden wagon, następny, następny. Nikt nie zwraca uwagę, że na wagonach były nazwy miast. I jak jechał pociąg, to tak po kolei zostawiał te wagony. I nas zostawił 40 km od Hanoweru, właśnie w Hameln.Miasto takie historyczne, bardzo piękne, stare miasto, ale. Hanower został jako miasto przemysłowe, przemysł ciężki szczególnie był w Hanowerze, został totalnie zbombardowany. I wtedy do wszystkich okolicznych miasteczek, gdzie były jakiekolwiek, można by powiedzieć, zakłady przemysłowe, przeniesiono przemysł zbrojeniowy z Hanoweru. I tak do Hameln, wypełniono to Hameln właśnie tym przemysłem. Zakłady kolejowe, transportowe, takie zakłady kolejowe Kamińskiego niemieckie. Wagony robili. To wszystko zostało przystosowane do produkcji wojennej i w tych fabrykach tam zostali rozlokowani, byli rozlokowani około 100 000 chyba, 100 000, jeżeli się nie mylę, różnych tych więźniów z, przywiezionych z całej Europy. Bo tam byli Ukraińcy, Rosjanie, Polacy, Francuzi, Belgowie, Czesi, (02; 00:40:00) Jugosłowianie, Słoweniec był nawet jeden też w naszym obozie. Tak że bardzo międzynarodowe było towarzystwo.I najpierw trafiliśmy. To trzeba powiedzieć jedno. Ja przepraszam, że się na tym okresie zatrzymałem, ale to jest według mnie ważne. Relacje, które też nie wszędzie się później uda gdzieś odtworzyć nawet, jak to było. Przywieziono nas. Chyba jechaliśmy bardzo długo z tego Bergen-Belsen, bo przyjechaliśmy o świcie do Hameln. A więc ta podróż trwała całą noc. Przyjechaliśmy o świcie i spotkanie nasze pierwsze z tą, z tym miastem było w Arbeitsamcie.(03; 00:00:00)SK: Na obrzeżach miasta, w tej fabryce. Warunki były tak: z jednej strony lepsze niż w koncentracyjnym obozie, ale też bardzo surowe. Bo na miejsce noclegowe dano nam taką halę jakąś fabryczną, długą, gdzie po jednej stronie stały nasze prycze trzypiętrowo ustawione, po drugiej stronie. To wąska taka. Może to był magazyn. Bo były nawet szyny dla wózka takiego, wagoników. Więc widocznie może to był magazyn. A po drugiej stronie szafki, w których każda z matek mogła swoje te rzeczy osobiste jakieś trzymać. Na końcu, bez drzwi, trzy oczka latryny, czy cztery. Już nie pamiętam. Tak że na oczach wszystkich wszystko się odbywało, można by powiedzieć. Jak to złośliwi mówią, w kucanego berka się bawiliśmy wszyscy, bez siadania na desce, o.Szczury piżmowe wielkości pół ręki grasowały po baraku, po całym terenie, po tej latrynie też. Ponieważ przez te tereny do rzeki Wezery płynie taka wąziutka rzeczka Hamel. Nie Hameln, tylko Hamel. I ta rzeczka właśnie koło tych fabryk się wiła. I to było siedlisko tych piżmowców, z którymi ja też miałem jedną raz przygodę jednej nocy.Ale jeszcze wrócę do momentu, jak nas pędzono do tej fabryki. To wyglądało tak śmiesznie nawet. Bo te kobiety, zmęczone, zmordowane, z tymi dziećmi, brudni, zawszeni, bo tacy byliśmy. Pędzeni byliśmy brzegiem jezdni, nie chodnikiem, a dzieci szły do szkoły. Więc szli żandarmi z karabinami, jeden z psem. W ogóle byliśmy pod bronią pilnowani, jak banda przestępców. I biegł chłopiec, starszy ode mnie, ale niewiele chyba starszy, z tornistrem, w mundurku Hitlerjugend. Przebiega koło mnie, spojrzał na mnie i mi napluł w twarz. I pobiegł dalej. Ja się obtarłem, bo co mam zrobić? Zacząłem płakać. A on się wrócił, jeszcze raz mi napluł w twarz. I moja mama już nie wytrzymała. A obok szedł Niemiec, pilnujący nas. I mama do niego zwraca się po niemiecku. Mówi: – Słuchaj, czy to ładnie? A on mówi: – Nie. Przyjemnie. I pobiegł dalej. Więc ten duch wychowania.Ja jeszcze miałem raz z nimi do czynienia tak bardzo namacalnie. To pokazuje. Tak byli wychowywani. W nienawiści, bez poszanowania dla życia człowieka, dla godności i tak dalej.I kiedy w tej fabryce koców tam żeśmy osiedli, przyszły takie na mnie też bardzo bolesne doświadczenia, ponieważ w czasie któregoś. Która... To była niedziela. Jeszcze było słońce, jeszcze nie było tak zimno. Mogliśmy, mogła moja mama wyjść poza teren fabryki. Więc odpięła literę P, a mówiła po niemiecku, więc mogła sobie na to pozwolić, żeby ją Niemcy nie rozpoznawali na ulicy. Była bardzo skromnie ubrana, ale jakoś tam. Tak dalece nie odbiegała, jak żebraczka nie wyglądała. Miała już tą swoją sukienczynę upraną, płaszczyk też jakoś tam oczyszczony. Ja szedłem w tych swoich przysłowiowych... bluzeczce, a mama mi z ukradzionego koca w fabryce uszyła spodnie. Więc w tych spodenkach szedłem. W ręku to uszyła, więc paradnie trochę wyglądałem. Ale to nieważne. I zatrzymaliśmy się przy straganie z owocami.A ja chłonąłem te owoce wzrokiem dosłownie, bo nasz przydział to była tak: zupa jakaś, którą nam dawano w południe i kilogram chleba z mamą dostawaliśmy na tydzień, 10 deko margaryny i 10 deko metki. To była co poza tą zupą. I ten chleb. Kawa, taka lura, rano i wieczorem gorąca była też rozdzielana. Więc to dziecko było głodne permanentnie.Ja tak patrzę na te owoce. Okazuje się, że ekspedientka była Polką. Też jako robotnica pracowała. Miała literę P też przyklejoną. Ja tam coś do mamy powiedziałem. Ona usłyszała polski język i w torbę śliwek węgierskich. Taki, całą torbę mi śliwek. Tak jakoś tam pod ladą mamie podała. Wyszliśmy od tego straganu kawałek, alarm. I policjant wszystkich do schronów. Nie ma prawa nikt być na ulicy. I z mamą do tego schronu zeszliśmy. I ja zeżarłem za przeproszeniem cały ten kilogram śliwek. Całą torbę. Wróciliśmy po alarmie. Śliwki mi nie zaszkodziły, ale dostałem ataku szkarlatyny. W organiźmie nastąpiło skojarzenie – choroba z powodu śliwek. Ja przez trzy lata na śliwki się nie mogłem patrzeć. A one nie były powodem choroby.Natomiast atak był tak silny, że ja straciłem przytomność. Przez tydzień czasu byłem nieprzytomny. Mama nie chciała mnie oddać do szpitala tego obozowego, takiego międzyobozowego, bo by mnie wykończyli. W związku z tym wyglądało to tak, że jak był... Rano pobudka, wachman wchodził, krzyczał: – Aufstehen! Frische luft! Na świeże powietrze wszystkich wyrzucał. To mama mnie wścielała w pryczę. Na trzecim piętrze, więc on tam tak daleko nie zaglądał. Na tej najwyższej pryczy spałem. I mama mnie wściełała pod siennik. A dzieci wyciągały, jak on już zrobił kontrolę i wychodził. I przez 12 godzin tam nikt nie przychodził do tego baraku. Jedna matka zostawała dla opieki nad dziećmi w baraku. I przez tydzień czasu w takim stanie byłem. Kiedy odzyskałem przytomność, byłem bardzo głodny. Mama mi zbierała na śmietniku ogryzki z jabłek, z tych jabłek mi robiła kompot. Ze skórek z jabłek. Z owoców takie kompoty mi robiła i ja tym żyłem przez pewien czas.Podobno cudem przeżyłem. Cudem przeżyłem. Ale ta choroba tak się bardzo też na mnie później. Przyszły osłabienia, przyszły z głodu, z brudu. Myśmy byli owrzodzeni strasznie. Więc te wrzody. To trzeba było nawet przy zdejmowaniu ubrania z siebie uważać, żeby coś z człowieka nie odpadło, kawałek nosa, czy kawałek ucha. Do tego stopnia. To była, ta choroba nas gniotła, jak to się mówi.I nastąpiło takie wydarzenie, które znów zmieniły nasz los, pewnej grupy tych kobiet. Otóż, tu było za dużo tych kobiet do tej fabryki. I 12 kobiet z dziećmi odstąpił do fabryki zbrojeniowej ten właściciel. I to było jeszcze o kilometr czy dwa kilometry dalej na peryferiach. Nieduża fabryka. Dla mnie to było wszystkie olbrzymie. Ja teraz, jak pojechałem, to..., jakie to małe. Ale wtedy to była dla mnie olbrzymia hala, olbrzymia fabryka. Robiono części do V2. I tam zatrudnieni byli mężczyźni, i tych 12 kobiet do takich spraw porządkowych. Były potrzebne do sprzątania, niesprzątania. Na te hale, w halach fabrycznych. Mężczyźni byli doprowadzani. Pięć kilometrów był ich obóz. Oni w miasteczku mieszkali, w jakimś kinie. To kino było tam zlikwidowane i w tym kinie oni nocowali. I byli doprowadzani do tej fabryki. Praca była na trzy, na dwie zmiany. Po 12 godzin. Tak że od szóstej do osiemnastej, od osiemnastej do szóstej.Mama trafiła do, jako tokarz. Kobieta, która nigdy w życiu nic technicznego nie robiła, trafiła do jakiegoś majstra, któremu wszystko, za przeproszeniem, partoliła, cokolwiek zrobiła, bo wszystko było nie tak. Więc on już o sabotaż podejrzewał mamę. Nie mógł zrozumieć, że ta kobieta. I w końcu któregoś dnia on mówi, żeby już tych maszyn, (03; 00:10:00) tej maszyny nie dotykała, to żeby tam w wolnej chwili sprzątnęła, tam taki kurz jest w skrzynkach. Tylko nie powiedział, że trzeba to zrobić wtedy, kiedy wyłączony będzie prąd w fabryce. Bo to była skrzynka rozdzielcza prądu na całą fabrykę. I w momencie, kiedy mama już tę skrzynię otworzyła, i ze szmatą się nad nią pochyliła, w ostatniej chwili ją za kark złapał, bo by po prostu spaliła się na jeden popiół. I on miał mamy dosyć, mama jego też miała dosyć. Ale tam do takich prac porządkowych dalej była, ale miała napisane, że tokarz. Miała zawód tokarz w tej fabryce. I tam było...Mieszkaliśmy w baraku na kurzych nóżkach, ponieważ ta rzeczka Hamel, która tam też płynęła przy samej fabryce, dosłownie przy murze, wylewała na każdą wiosnę. Więc baraki były dwa. W jednym mieszkały Ukrainki, w drugim te nasze mamy z nami. Barak był nieduży. Pierwsze pomieszczenie to tak jak gdyby sypialnia, jadalnia, czyli szafki stały, stół stał duży, ławy i piecyk koza, który był na całe pomieszczenie, na cały barak. Barak był z jednej deski, grubość deski. Jak sęki wypadły, w podłodze było trawę widać. Jak w ścianie, to było to, co za domem się dzieje. Zimą koc przymarzał do ściany, jak się oddychało. Też z mamą spaliśmy na górnej pryczy, bo to był niewysoki taki, tylko piętrowe te prycze były. Jedno piętro tych prycz. I dwa pomieszczenia. Od tego dużego pokoju wychodziły dwa pomieszczenia. To były sypialnie tak zwane, gdzie prycza obok pryczy stały te piętrowe łóżka.Prycza była szeroka na 60-70 centymetrów i ja z mamą miałem do dyspozycji jasiek z trocin i po jednym kocu, więc na jednym kocu spaliśmy, a drugim się przykrywaliśmy przytuleni do siebie, bo zimą wiadomo, jak było. I tam miał miejsce, miały takie dwa wydarzenia dla mnie niezwykłe, ponieważ. W międzyczasie jeszcze zresztą przyszły pierwsze listy, jeszcze w fabryce koców, od ojca. Dowiedzieliśmy się, że żyje, że, ta korespondencja zaczęła między nami raz w miesiącu funkcjonować. To też była jakaś taka nadzieja i otucha, że to się wszystko jakoś przewali, skończy.Pierwsze wydarzenie to było Boże Narodzenie. W wigilię moja mama napisała wiersz „Polskie Betlejem”, jasełka. Zresztą też w zbiorze tutaj. I myśmy te jasełka wystawiali. Wigilia była taka, można powiedzieć, smutna. Stół bez obrusa, tylko tyle, że umyty. Każda miała, każdy miał na talerzu takim blaszanym cynowym kromkę chleba posmarowaną z brzegu margaryną, w środku marmolada z buraków. I puszka szprotek. Nieotwarta, bo trzeba było ją wymienić na chleb. Więc jedna z pań dostała z offlagu od męża przysłaną, i ona nie mogła jej przecież otworzyć na wigilię. Ale ryba była na wigilii, w puszce. O. Jedna puszka. Więc był płacz, były życzenia, były kolędy. I te jasełka. I w momencie, kiedy trwają jasełka, walenie butami w drzwi. Więc przerażenie. Słyszymy, jak wachmani śpiewają Stille nacht. Kolęda piękna, której ja jakoś nie mogę przyjąć, bo ciągle mi te Stille nacht wachmanów się przypomina. I walenie. Jedna z matek biegnie do drzwi, otwiera. A tam stoi Mikołaj. Okazuje się, że Francuz, jeden z więźniów, przebrany. Wszyscy żeśmy go od razu poznali, bo jakiś dziurawy miał kożuch, broda mu się odkleiła, bo szedł pięć kilometrów, więc te pakuły mu tam odpadły. Ale nieważne. Miał worek. Wiadomo, że w tym dniu w worku coś musi być dla dzieci. I on tłumaczył tak, przez matkę, która mówiła po francusku, jedna, że ponieważ Warszawa jeszcze zajęta przez Niemców, ale Paryż jest już wolny, to Mikołaj z Paryża przyjechał do nich, czyli do nas. I zaczyna wyjmować prezenty. Okazuje się, że ci mężczyźni, chyba tak jak dla własnych dzieci, robili profesjonalnie te zabawki. To było wszystko jak do sklepu. Dosłownie. Dziewczynki dostały przepiękne kuchenki, z garnuszkami, malutkie to wszystko. Skakanki. Chłopcy jakieś łuki. Ja dostałem piękną żaglówkę, pomalowaną, wiśniowy kolor, pamiętam. Z żaglem białym z płótna.W ogóle rewelacja. Ale to jeszcze mało ważne. Ważne było to, że przy każdym była karteczka z imieniem i nazwiskiem. A więc byliśmy nie numerami, byliśmy ludźmi, byliśmy ludźmi, którzy zostali dostrzeżeni. Więc była, w tej grozie obozu była taka gwiazda piękna, wspaniała.(04; 00:00:00)SK: Pobyt w fabryce zbrojeniowej miał też swoje, bym powiedział, takie bardzo dramatyczne, ale i humorystyczne oddźwięki. Może zacznę od pewnej takiej, wesołego wydarzenia, które dla nas wtedy nie było wesołe, jako dzieci. Otóż, jak już wspomniałem, byliśmy w strasznym stanie sanitarnym. Zawszenie, owrzodzenia, mała odporność organizmu, brak witamin. W związku z tym mamy rozesłały wici i w fabryce, która koncentraty robiła różne spożywcze, też produkowano drożdże, takie te kuchenne. I jeden z Polaków przyniósł wiadro tych drożdży dla nas, dzieciaków jako lekarstwo. Każda matka taką pacynę prawie po kilogramie dostała tego i miały z wodą nam dawać na przemianę materii. Bo to jest doskonały lek na przemianę materii. Ale pod różnymi groźbami. Schowały to, te drożdże w szafce. Każda w swojej. Ale myśmy tylko czekali aż mamy pójdą do fabryki i jak zostaliśmy sami, dorwaliśmy się do tych drożdży. Pierwsze – spróbowanie. Wypełnia żołądek. Szybko się łyka. Rozpuszcza się w ustach. Prawie wszystko opędzlowaliśmy. Nie trzeba było długo czekać, bo mniej więcej już za pół godziny zaczęły się pierwsze reakcje, po godzinie już była tragedia. Ponieważ latryna była poza terenem baraku, latryna była bardzo zanieczyszczona i niebezpieczne było chodzenie przez dzieci, i matki nam nawet wskazywały, żebyśmy gdzieś tam na łączce pod krzakczkami te sprawy załatwiali. Ale tym razem trzeba było startować do tej latryny. Więc wyglądało to tak, że to dziecko. To było gdzieś przełom lutego i marca.ASz: Jeszcze zimno.SK: Wypadało z baraku, pędziło i w połowie drogi już się zatrzymywało, bo już nie trzeba było, wracało. Bo już to wszystko było w nim, na zewnątrz, w ubranku. Więc wracało. Zrobiło trzy, cztery kroki i z powrotem. Bo znów reakcja. To była piorunująca mieszanka, te drożdże.ASz: Tak, tak. Te skurcze.SK: Więc jak ktoś zrobił takich dziesięć tras, to już słaniając się na nogach, przychodził do baraku. Około godziny trzeciej popołudniu te dzieci zasmrodzone, brudne niemiłosiernie. Smród w baraku nie do wytrzymania. Wietrzyć nie można, bo zimno. Wpadli starsi, mówią tak: – Maciek, idź, matkom daj znać, do fabryki, bo tu już następnych trzech godzin my nie wytrzymamy. Więc wysłali mnie. Ale przed bramą stoi wachman z karabinem. Więc ja tak się z 10 metrów obok niego ustawiłem i zaczynam płakać. A on pyta: – Was ist das? A ja mówię: – Mutti, mutti. To jak mutti, to mówi: – Schnell, schnell, schnell. Więc ja koło niego przebiegłem, ale, niestety, zapach został przy nim. Jak pociągnął nosem, jak krzyknął: – Halt! Jak kopa mi przysadził. Musiałem wrócić do baraku, bo takiego śmierdzącego do fabryki nie chciał wpuścić.Matki, kiedy wpadły do baraku, to wyglądały jak furie. Bo tak: histerycznie się śmiały, płakały. Te dzieci były rozbierane, w rzeczce Hamel te ubrania guźdane, żeby jakoś wypłukać, bo przecież nie było wody ciepłej, nie było jak. Proszków do prania nie było. Bo mydła takiego nie było, żeby to wszystko uprać. A my zawinięci w koce, nadzy, siedzieliśmy na pryczach jak wróble tacy na drutach. Wyglądało to żałośnie. Matki nas prały zdrowo, ale nie ze względu na złość do nas, tylko żeby... krążenie pobudzać. Więc te tyłki były czerwone jak u pawianów, bo tyle tych razów dostaliśmy, żeby krążenie. Bo zimna woda, mycie w tym. Nikt się nie rozchorował. Nikomu nie zaszkodziło. Więc to był ten taki trochę śmieszny incydent.Drugi był dla mnie takim doświadczeniem też przykrym, bo raz w swoim życiu żebrałem, właśnie wtedy. Byliśmy bardzo głodni, w związku z tym jak się udało wyjść poza teren w ciągu dnia, jak matki były w fabryce. Można było łąką obejść fabrykę. I była wioska, osada ze sklepami. Więc trzeba było tylko zobaczyć, czy mężczyzna jest w sklepie, czy kobieta obsługująca. Jak była kobieta, to wchodziliśmy. Mieliśmy wybrane te sklepy, żeby nie wszyscy naraz, bo by nas przepędzono. Więc jak wchodziło jedno, to nie weszło już drugie. To się wchodziło, przy drzwiach stawało i było bardzo krótkie słowo: – Bitte, ein zwibel. Bitte, ein brott. I jeżeli była litościwa ta Niemka, to tam kawałek chleba odkroiła, dała jedną cebulę. A jak nie, to przepędziła. Więc mogę powiedzieć, że rozumiem tych, co żebrzą. Ale naprawdę żebrzą z głodu, a nie z wyboru, cwaniactwa, takiego zawodu żebraka. To jest różnica.Natomiast bolesne doświadczenie to było mniej więcej na miesiąc przed wyzwoleniem. Z kolegą wyszliśmy z baraku, właśnie z tym Julkiem Kozłowskim, którego na zdjęciu widać w mojej książce. Wyszliśmy przed, za swoją potrzebą, w krzaczki. Więc za tymi krzaczkami gdzieś kucnęliśmy. Słyszeliśmy głosy chłopców z Hitlerjugend, którzy się zabawiali rzucaniem nożem, nożami do celu, w drzewo. Nie sądziliśmy, że nas widać. A oni nas dostrzegli. Rzucili się na nas. Zaczęli kopać, bić. Kolega wrzeszczał w niebogłosy i to nas uratowało. Ja ze strachu nie mogłem głosu wydobyć z siebie. W konsekwencji myśleli, że ja taki hardy jestem. Więc za kark i ciągnęli mnie do rzeki. Miałem pozrywane paznokcie, bo tak orałem ziemię, żeby się zatrzymać. Ale oni byli silniejsi, starsi, zdrowi. Drewniaki mi już spłynęły do wody. I w tym momencie, jak ja już miałem nogi w wodzie, bo jeszcze się broniłem, na mostku takim półokrągłym między fabryką a tą łąką, gdzie stał nasz barak, stanął inżynier, Niemiec. Ślązak. Skoluda się nazywał. Mówił po polsku, co ukrywał zresztą, ale dobrze mówił po polsku. I jak to zobaczył, co się dzieje, wrzasnął na nich i oni uciekli. Uratował mi życie, autentycznie. Natomiast jak gdyby spuentować to wydarzenie można, że dwa tygodnie po wyzwoleniu chodziliśmy z chłopcami.A to jest w ogóle historia taka stanu powojennego, była dziwna. Inaczej było w tym sektorze, w zaborze rosyjskim okupacyjnym, a inaczej było w alianckim. Nas wyzwalali Amerykanie. W związku z tym pierwszy miesiąc czy tam trzy tygodnie to było takie luzactwo, że tam prawie każdy chodził z bronią. I myśmy też byli uzbrojeni. I to jak banda, dosłownie. Pistolety za paskiem i rozbrajaliśmy tych z Hitlerjugend na ulicy z tych ich nożyków fińskich takich. Wyglądało to tak, że takiego delikwenta się zatrzymywało, otaczało wkoło. I musiał zdjąć klamrę, podeptać ją, z pasa, a nożyk już po kolei. Była kolejka tych, co mieli dostać. Był zabierany. Jak nie chciał, to dostawał regularne pranie na ulicy. Niemki przez okno krzyczały: – Mein Gott! Amerykanie, jak przejeżdżali czy przechodzili, to zatrzymywał się na przykład, hełm zdejmował z głowy, siadał na nim, gwizdał i nas dopingował. Bo takie były sytuacje. Więc to. Nie jest to chlubne, co mówię, ale tak było.I idziemy właśnie całą tą grupą chłopaków. To tak z 30 szło. Jedni mieli już 15, 13, 10, ja osiem, więc taki rozrzut wiekowy był. I ten kolega mówi do mnie, Julek, cztery lata starszy ode mnie. Mówi: – Maciek, to jest ten, co cię topił. Więc koledzy go obstąpili. Mówią: – No to lej go. Ja osiem lat, a on z 14. To ja, co tam ja mogłem lać. Tymi piąstkami trochę mu tam. Koledzy mu później już więcej dołożyli. Ale tak się zakończyła ta historia. Na pewno (04; 00:10:00) krzywdy mu jakiejś większej nie zrobiono. A on by utopił człowieka, dziecko.Natomiast jedna, jeszcze przed wyzwoleniem, na miesiąc przed wyzwoleniem. Takie było wydarzenie. Bo nas wyzwolono 30 kwietnia albo 28 kwietnia nas wyzwolili Amerykanie. Była niedziela i nalot. Alarm ogłoszony, że lecą samoloty. A alianci rzucali ulotki, żeby więźniowie nie chowali się w piwnicach, tylko w polu, żeby oni widzieli. Bo będą widzieli wtedy, że to ludność cywilna. Natomiast budynki, fabryki bombardują. Więc cały ten nasz baraczek i Ukrainki też obok nas – leżymy na takiej górce. Nazywaliśmy to łyse górki. Dzisiaj to są już porośnięte, ale wtedy to były takie łyse górki dosłownie. I było widać z tych górek miasto i elektrownię, która była jakieś dwa kilometry od nas. Kominy tej elektrowni, duża elektrownia. Na każdej fabryce była broń przeciwlotnicza. Jak te samoloty szły w dzień, a to wyglądało. My nie mamy wyobrażenia dzisiaj, jak wyglądał wtedy nalot. To nie były cztery, dziesięć eskadr. Jak się spojrzało na niebo, to tak szły samoloty z jednej na drugą stronę. To się widziało tylko te samoloty. Takie cygara tych bombowców ciemne, a obok, wokół nich, srebrne takie ptaszki się uwijały myśliwców, ochrony. I na elektrowni z zenitówki jakiś wariat, Niemiec, strzelił. Pech chciał, że trafił polski samolot. Ratowali się. Ten samolot płonąc, spadł za miasto. Cała załoga wyskoczyła na spadochronach. Strzelali do nich jak do kaczek. Tylko jeden żywy wylądował, reszta już była w powietrzu zastrzelona.ASz: Na spadochronach?SK: Tak. I ten jeden. To była relacja kobiety, Polki, która była wtedy na mieście, w mieście. I jego prowadzili schwytanego, z wrzaskiem, z krzykiem. I on krzyczał też. – Jestem Polak. Nazywam się. Powiedział nazwisko. Adres. – Zawiadomcie matkę. Jeżeli tu są jacyś Polacy. I ta Polka biegła. I to jak gdyby. Prawdopodobnie zawiadomiła rodzinę. Jego rozstrzelali. Ale to jest już to, co się działo później.Natomiast w momencie, kiedy ten samolot został trafiony, już spadał, to na naszych oczach cała, cały klucz samolotów odłączył się. To tak było, tak jakby pułap, sufit i od tego sufitu się odłączyły takie, kilka tych maszyn i spłynęły nad elektrownię. Czuliśmy, że ziemia razem z nami się rusza, trzęsie się. Był jeden kurz, huk, detonacje. Jak kurz opadł, to już elektrowni nie było. Po prostu pogięte rury... I od tego dnia stanęło miasto. Nie było prądu. Niektóre fabryki miały własne agregaty, ale ta nasza zbrojeniowa nie miała. W związku z tym stanęła produkcja, a co za tym idzie, byliśmy niepotrzebni. I ten fabrykant nas oddał do tej poprzedniej fabryki tych koców. Ale tam też nie pracowano. I ten ostatni miesiąc przed wyzwoleniem to była taka wegetacja. Dawali jeść, ale. Skąpo, bo skąpo, ale nie było pracy takiej jakiejś. Do porządkowych spraw to tak, ale w fabryce już pracy nie było. I słychać było, jak się zbliża front. Front faktycznie szedł od zachodu, słychać było zza Wezery.To są piękne tereny. To jakbyśmy patrzyli na Podkarpacie dzisiaj. Malownicze, lasy, górzyste, obrośnięte. Piękne tereny są. Ale jak to zdobywać ciężko było, prawda? Z każdej góry było..., wgląd idealny w szosę, w drogi, a więc ostrzał artyleryjski na czołgi i tak dalej. Bardzo trudno było ten teren zdobywać Amerykanom.I w końcu tydzień przed tym, tą datą wyzwolenia oni już stali po drugiej stronie Wezery. I był pojedynek artyleryjski. Bo Niemcy wysadzili most i nie można było. A dosyć szeroka jest ta rzeka tu, na odcinku miasta. W związku z tym był ostrzał. Baterie niemiecki stały za naszą fabryką, po drugiej stronie. Bo były tory wzdłuż drogi. Po drugiej stronie torów lasy już i w tych lasach stały baterie niemieckie. I ten ostrzał trwał. Ogłoszono alarm. Więc jak alarm, nie było pracy. To było tydzień dosłownie przed wyzwoleniem. Matki zdecydowały. Podpowiedzieli kolejarze, Polacy, którzy na torach tam pracowali, że trzeba do lasu uciekać. Że tu może być masakra w tych fabrykach i zniszczenia, więc żebyśmy uciekli do lasu. I nasze mamy posłuchały.Przez taką kładkę nad torami do tego lasu nie było zbyt daleko. I tam w lejach po bombach, pociskach, takie szałasy porobiono, poprzykrywano trochę jedliny. Wtedy tak pierwszy raz w życiu nie jadłem tydzień czasu. Łykaliśmy ślimaki, ssaliśmy korzonki roślin, które tam pędy już puszczały świeże. Raz Polak, pracujący u bauera, przyniósł nam wiadro zupy. Ale na tyle osób, co to było wiadro? Dla dzieci po garsteczce. Matki chciały pójść na gajówkę, żeby coś spróbować zrobić, ale okazuje się, że cały las roił się od Niemców, którzy się przebierali w cywilne ubrania. Ubrania prawie pod każdym drzewem, mundury były. A oni wiali. W związku z tym strach było się nawet poruszać po tym lesie. I ten tydzień czasu w strasznych warunkach, bo ulewa była, deszcze. To, że my też jakoś tak bez chorób jakichś... Jeszcze kobieta na tydzień przed tym wyzwoleniem, przed samym pójściem do lasu urodziła, jedna z.ASz: Już musiała tam trafić jakoś w ciąży.SK: I. W ciąży była. Była w ciąży. Trójka dzieci się urodziła w naszym baraku.ASz: Myślałam, że trojaczki.SK: Nie, trójka dzieci.ASz: Niezależnie od siebie.SK: Tak, tak. I ta matka była z tym dzieckiem w głębi lasu, a my byliśmy bliżej skraju lasu. I któregoś dnia rano, świt tak, mgła i ci nasi mężczyźni mówią: – Za cicho jest. Wyszli na skraj lasu i co. Przychodzą, mówią: – Amerykanie już są. Już są Amerykanie. Bo oni objechali. Nie było przeprawy. Objechali innym mostem i od strony wschodniej weszli do miasta. I koło naszej fabryki szły właśnie, szły te transporty, czołgi amerykańskie. I ten transport cały ich. I oni mówią tak. Mężczyźni się znali trochę na tych sprawach wojennych. Mówią tak: – Oni, jak zajmą miasto, zaczną ostrzeliwać las. Oni nie wejdą do lasu. Musimy już wychodzić, bo później będzie ostrzał. Więc zdecydowaliśmy się. Ale jak wyjść z lasu, jak nie mamy ani płachty, ani nic? Jedna z pań, to jest ten taki moment humorystyczny, za krzaki weszła i taka starsza już była nieco, zdjęła swoje dessoux. Takie miała jeszcze z koronkami, już takie przybrudzone mocno, więc nie białe, tylko szare były te majtadały. Na kij. I z tymi majtkami na kiju żeśmy wyszli z lasu.ASz: Żeby coś białego, tak?SK: Żeby było coś jasnego przynajmniej.ASz: Pokojowy znak.SK: A to taka skarpa lekka, spadzisty teren łąki i tory. A przy torach baraki kolejowe. Tam też pracowali, mieszkali robotnicy, ci Polacy między innymi na kolei. I jak tylko myśmy się ukazali, wyszliśmy kawałek, patrzymy, a od tych baraków pędzi trzech Amerykanów do nas. W hełmach, z siatką, jakieś tam gałęzie na tej siatce na hełmach, karabiny maszynowe i z pewnym dystansem do nas zatrzymali się i krzyczą: – German?! German?! A nasi odpowiadają: – Poland! Poland! A jeden z nich sięga tak za koszulę i pokazuje medalik. Mówi: – Ja też polski. Więc to było takie niesamowite. On kojarzył też chyba to, (04; 00:20:00) katolicyzm z polskością. A może i też pochodzenia Polak. Tego nie wiemy. W każdym razie mówi: – Ja też polski. Więc dopadli do nas. I teraz tak: te dzieciaki brudne, tydzień czasu niemyte.ASz: Głodne.SK: W tym błocie. Takie było błoto, że ja drewniaki. Jeden drewniak zgubiłem. Więc miałem jeden drewniak na nodze a drugi boso. I ten żołnierz mnie wsadził sobie na ramię. Mama przerażona, że może będą strzelać, może co, a ja tak wysoko jestem. I co mieli? Bo to frontowi żołnierze. Dopiero co weszli do miasta. Każdy, co miał, to dał. Najgorzej wyszli na tym nasi mężczyźni, którzy szli z tyłu, ci kolejarze, bo oni po flaszce im dali z kieszeni czy po manierce, po łyku. Tak się schlali, po jednym dosłownie łyku już mieli dosyć.ASz: Byli głodni.SK: Byli głodni. Więc ledwo doszli. A ja dostałem najgorszą rzecz, jaką mogłem dostać. Pierwszy raz w życiu gumę do żucia. Dał mi tą taki. Tak sobie myślę: Taka czekoladka, taka cienka. I chcę ją połknąć, zaczynam płakać. Mama mówi: – Czemu płaczesz? Ja mówię: – Ja nie mogę tego połknąć. Więc.ASz: Tak. Nieznany wynalazek wtedy w Polsce.SK: Nieznany dla mnie zupełnie był wynalazek. I teraz proszę sobie wyobrazić, że wchodzimy do tych baraków i widok jest taki: w tych barakach w oknach stoją karabiny maszynowe ustawione na las. I oni pytają: – Ile tam jeszcze jest? Mówimy, że jeszcze jest jedna grupa. Czy jesteśmy głodni? Wiadomo, że jesteśmy głodni, bo nic nie jedliśmy. A oni nam dają. Taka puszka z melasą, taki półprodukt cukru.(05; 00:00:00)SK: Pobyt w Hausharderode był takim okresem też takim bardzo ciekawym, ponieważ moja mama skupiła wokół siebie dzieciaki i zaraz je zaczęła uczyć. I taki powiem może śmieszny przykład, ale wiele z tych dzieci prawie że od początku okupacji były tam na robotach z rodzicami, wywiezieni jako bardzo małe dzieci. Wychowywały się też, rodzice pracowali, więc wśród też i dzieci niemieckich. I znajomość ta języka polskiego, nieraz i pacierza, to wszystko razem było bardzo daleko u niektórych. Bym powiedział, nie tyle może zapomniane, co niewykształcone. I mama się wzięła za uczenie ich języka polskiego, historii, trochę matematyki, ale również i religii. I taka śmieszna była sytuacja, kiedy chłopca uczyła „Ojcze nasz”. I mówi do niego: – Powtarzaj za mną. „Ojcze nasz”. – „Ojcze nasz”. – „Któryś jest w niebie”. – „Któryś jest w niebie”. – No i co dalej? – No i co dalej? – on powtórzył. Czyli powtarzał dalej zupełnie zerowo.Też było kilka takich przypadków tam dosyć mocnych, jak dla chłopaka, przeżyć, ponieważ zdarzyło się, że Niemcy uciekali po lasach. Jeszcze było wielu, ukrywało się. Szukali dojścia może i do rodziny. Nie mieli możliwości przebrania się w cywilne ubrania. I my, bawiąc się za tym parkiem, pięknym zresztą, dużym parkiem za dworem, zauważyliśmy, jak się przemyka trzech Niemców w mundurach. A my mieliśmy lornetki, zabawa była taka profesjonalna prawie w wojsko. I zauważyliśmy właśnie tych trzech Niemców w żółtych mundurach. To zapamiętałem. W czapkach tych okrągłych. Nazywaliśmy ich żółtkami. Jak się przemykali skrajem lasu. Zawiadomiliśmy Amerykanów i oni, wiedząc, którędy oni mogą wyjść na drogę, która prowadziła właśnie w stronę Hameln, zaczaili się tam ze swoim samochodem, takim willisem. I ci Niemcy po prostu, wychodząc, natrafili na nich. Jeden z nich ranił amerykańskiego żołnierza, bo byli uzbrojeni. Jeden z tych żołnierzy od razu zginął, przeszyty serią przez Amerykanina, a ci dwaj poddali się i zostali przywiezieni. Sąd polowy. To szybko się odbywało. Ponieważ zabił żołnierza amerykańskiego. Może tak, to by ich do obozu skierowano. A tak to, ponieważ zabił, to był jeszcze czas taki tuż, tuż po zakończeniu działań. I zostali skazani na śmierć. My byliśmy świadkami tej egzekucji. Patrzyliśmy w parku, oddaleni trochę, jak żołnierz z karabinem pod pachą wyszedł, kazał. Z łopatami, kazał im groby kopać. Oni te groby wykopali. To kazał im zakopać z powrotem. I oni byli już tak rozluźnieni. Myśleli, że, w pewnym momencie, że to jest już tylko z nimi zabawa. I po drugim wykopaniu tego grobu usiedli na brzegu, trochę tacy już zmęczeni. A ten żołnierz podszedł, poczęstował ich papierosem. Przypalił im, oni sobie zapalili. Podszedł z tyłu, puścił serię. I wpadli do tego rowu.Więc później widzieliśmy te mogiły z hełmami. Bo tam tych hełmów to było dużo, różnego sprzętu powojennego. I te groby były obok trzech grobów jeszcze żołnierzy, też Niemców, którzy bronili się w tym dworku.To był kuzyn właścicieli, major podobno SS, i dwóch jego młodszych czy kuzynów, czy synów. Tego już nie pamiętam.I bardzo dali się we znaki, bo bardzo. Kilku Amerykanów zginęło tam, zdobywając. I w takiej wieżyczce byli ukryci, i prowadzili ogień tak. I zginęli, zostali rozerwani granatami. I były trzy groby tych właśnie Niemców, i tych dwóch rozstrzelanych. To pamiętam, w tym parku.Jak później, po 62 latach byłem w tym miejscu, to już śladu nie było, więc widocznie byli ekshumowani. Natomiast potomkowie tych właścicieli czy udawali, że nie wiedzą, czy naprawdę nie wiedzieli. Mówili, że nie znają takiej historii, której ja byłem naocznym świadkiem.Tak że też Amerykanie byli zdeterminowani, ponieważ chłopcy z Hitlerjugend, kiedy Amerykanie wkroczyli tam do tej miejscowości, zniszczyli pancerfaustem jeden czołg. Więc ta determinacja tych żołnierzy była olbrzymia.Choroba mojej mamy przerwała nasz tam pobyt. Ciężko zachorowała na serce. Przeżycia dały o sobie znać, bo było tak, że kiedy jeszcze pracowała w fabryce, to często przynosili ją zemdloną. Rzucali na prycze. Nie była do takiej pracy ciężkiej przysposobiona, zahartowana. Wycieńczona głodem, tak jak my wszyscy. I bardzo ciężko zachorowała na serce. I wtedy, kiedy już miała wrócić ze szpitala, postanowiła, że pojedziemy do koszar, w których byli wszyscy uchodźcy Polacy. I tam się zameldowaliśmy. Już było to na peryferiach miasta, bardzo pięknie zresztą położone te koszary. Pilnowane były przez żołnierzy generała Maczka, naszych pancerniaków. A więc mieliśmy takie bratnie dusze. Pamiętam ich, w czarnych beretach, w tych mundurach angielskich. A w pobliżu nas był też obóz powstańców warszawskich. Nie tylko, ale ci z powstania warszawskiego, którzy byli oflagach, w stalagach zostali jak gdyby wcieleni do armii, umundurowani, z tym że nie chodzili z bronią, ale byli umundurowani, pełnili służby wartownicze. I oczywiście przychodzili w odwiedziny do tego obozu, gdzie było wiele kobiet z dziećmi z Warszawy. Więc takie bratnie dusze. Odwiedzali nas. Było to bardzo, bardzo takie też i dla nas radosne.Mama natychmiast zgłosiła swoją gotowość nauki w szkole, która powstała, polskiej. I już w czasie wakacji szkoła zaczęła funkcjonować. Uczyła języka polskiego, historii. Zresztą w dokumentach jeszcze zachowało się takie zaświadczenie, że jest nauczycielem w tej szkole. Z tej racji też dostała pokój samodzielny ze mną, na parterze. I też takie dla mnie było wzruszające, kiedy po 60 latach rozpoznałem to miejsce, ten dom w tych koszarach. I pod tym oknem zrobiłem sobie zdjęcie, gdzie pamiętało to okno moje dzieciństwo.Z tego czasu pobytu w tych koszarach dwa fakty, które tak bardzo mocno zapadły mi w pamięć. Pierwsze, kiedy Amerykanie ustąpili z miasta i dowództwo przejęli Brytyjczycy. Było tam sporo Szkotów, ale byli też i Anglicy. Brytyjczycy ku naszemu wielkiemu rozczarowaniu, niestety, jakoś bardzo szybko się, no, zbliżyli do Niemców. Czego nie można było powiedzieć o Szkotach. To było bardzo wyraźnie widać. Szkota w jego mundurze z tym pomponem na berecie czy w sukience, w której chodził, w kratę. Co nas bardzo fascynowało, chłopaków. Nawet, tak nieskromnie mówiąc, podglądaliśmy, co tam pod tą sukienką. Kiedy stał na warcie, to myśmy się przewracali akurat koło niego, żeby zajrzeć. Okazywało się, że był po prostu w normalnych spodenkach wojskowych krótkich. Ale wyglądało to dosyć tak dla nas. Pierwszy raz widzieliśmy mężczyznę w spódniczce.Ale wracając do tego zbliżenia z Niemcami. Coraz więcej było widać angielskich żołnierzy, oficerów z Niemkami chodzącymi. Był taki incydent, kiedy Niemka wskazała na Polkę, która u niej pracowała, że pierścionek, który ma ona na ręku, to jej ukradła. Na ulicy został jej zdjęty przez tego oficera. Więc było wiele takich aktów, bym powiedział, które nas obrażały wręcz, Polaków.Oczywiście, działy się rzeczy też niepiękne. Bo zaraz po wojnie też i były grabieże, też były formy różne zemsty. Bo jak ktoś (05; 00:10:00) ludzką rodzinę miał tego bauera, który mu ratował też i jednocześnie życie i dawał normalnie pożyć, to szanował tego człowieka. Ale jak był drań, to wojna się skończyła, to z draniem też się chcieli rozprawić. Może nie tyle zabijali, ale w każdym bądź razie różne takie dramatyczne chwile tam się działy. I w nocy było słychać strzelaniny, i policja wojskowa, żandarmeria jeździła, uspokajała. Była między. Wymiana ognia, bo to byli Polacy, Rosjanie i Ukraińcy. Różne nacje się z tymi Niemcami też i rozprawiały. I były grabieże. Taki był okres trudny.Natomiast do władz tych brytyjskich, dowództwa miasta doszła jak gdyby, chyba przez Niemców, jakichś ich reprezentantów, że Polacy im nakradli tyle mienia. Tak jakbyśmy my z pełnymi samochodami do Niemiec przyjechali ze swoim mieniem. To, że nam domy spalono, że ledwo uszliśmy z życiem, to było już nieważne. Nikt tego nie widział, nie pamiętał już, czy udawał, że nie wie. W każdym bądź razie zarządzenie dowódcy miasta było wręcz obraźliwe. Że mamy wszystko oddać Niemcom. I to mamy z koszar wynieść, i tam w jakimś punkcie zwrócić. Efekt był taki, że powstał strajk głodowy.Myśmy byli zaopatrywani przez kuchnie polowe. Jedzenie było, można powiedzieć, wyśmienite. Każdy dostawał przydział puszek UNR-owskich, więc tego różne rodzaje były. I z mięsem, i z warzywami, i ze słodyczami. Wszystko w tych puszkach. Pieczywo. Tak że było naprawdę wyżywienie doskonałe. Mama moja dostawała też, jako nauczycielka dostawała pensję w żywności. Więc tego naprawdę było dużo. I dla nas strajk głodowy to nie był strajkiem głodowym, ale oficjalnie wobec władz brytyjskich był to protest. Czarna flaga na maszcie, brama zamknięta i ani jeden Anglik, ani jakiś tam policjant niemiecki – bo policja została od razu też niemiecka uruchomiona – nie miał prawa wstępu. Był taki incydent, że jakiegoś tam wpuścili, wyrzucili najpierw jego za bramę maczkowcy, później motocykl za nim wyrzucili. I trwał ten strajk około tygodnia. Jak korsarska flaga, taka z piszczelami wisiała na tym, to była atrakcja dla dzieciaków. I w końcu przyjechał generał brytyjski z całym swoim sztabem. Trwały pertraktacje przedstawicieli ludności cywilnej i tych żołnierzy naszych, generała Maczka. Dowódcą był, już nie pamiętam nazwiska, czy kapitan, czy major polski. I kompromis został zawarty, że te rzeczy, które rzekomo żeśmy ukradli Niemcom, to my na placu apelowym spalimy, a nam nie honor oddawać. Więc stare łóżka, jakieś ramy rowerowe, to przy tych Anglikach zostały z piwnic poniemieckie powynoszone, benzyną podpalone i strajk się na tym zakończył. Więc to był taki incydent przykry dla nas.Pamiętam, że dostaliśmy..., nasze matki dostały zaproszenie na jakiś film. Od Anglików, od władz, żeby te polskie kobiety z Warszawy kultury trochę zażyły. Dostaliśmy na balkonie miejsca. Więc te mamy nasze wyglądały wszystkie te, jak z ochronki, jak z sierocińca, ponieważ dostały ileś bel tego szkockiego materiału w kratę. Wszystkie były w jednakowych spódnicach z szeleczkami, bluzeczki miały ze spadochronów takie nylonowe, które myśmy te spadochrony strzelali rakietami. I wszystkie były jednakowo ubrane dosłownie. My, dzieci, tak sobie, też bardzo skromnie. I usiedliśmy na tym balkonie, i patrzymy, na naszych oczach wchodza oficerowie angielscy, damy niemieckie w lisach, w różnych tam kreacjach. I te nasze matki zaczęły trzaskać fotelami, i protestacyjnie wszyscy opuścili, wszystkie opuściły z nami tę widownię. Tak że to było takie poruszenie, ale to był właśnie taki ich protest, niemy praktycznie, bo nie krzyczały, nie mówiły nic.I drugie wydarzenie, które było bardzo dla mnie mocnym wydarzeniem, to. Mama nie mogła się pogodzić z myślą, co się stało z ojcem. Ostatni list był z marca. Ojciec jak gdyby w tym liście nas przygotowywał, że długo może nie pisać. Nie mógł więcej napisać, a obóz się szykował do ewakuacji w Hersbrucku. I ewakuacja w stronę Dachau, bo Dachau był takim obozem zbiornym, zbiorczym dla tych innych mniejszych obozów koncentracyjnych. Ale myśmy o tym się dopiero później dowiedzieli, że te kolumny szły w stronę Dachau. To już po wyzwoleniu. Wiadomości żadnej nie ma. I mama wystarała się u władz tych naszych już okupacyjnych, tych angielskich o taki glejt. Też w książce mamy zrobiłem zdjęcie tego dokumentu i w mojej. Glejt, pozwalający na poruszanie się i że wszystkie władze okupacyjne mają przyjść mamie z pomocą a obozy uchodźców zapewnić nocleg, wyżywienie i tak dalej. I wyjechaliśmy w stronę Monachium.Z tej całej podróży do Monachium zapamiętałem dwa miasta. Norymbergę, gdzie się musieliśmy przesiąść, gdzie miasto było tak zburzone jak Warszawa. Faktycznie było zbombardowane, tylko gruzy, gruzy, gruzy. I drugie miasto, Monachium. Zapamiętałem też taki piękny budynek. Nie wiem, co tam było. Czy to był ratusz, czy co? W każdym razie w rynku, piękny budynek i tam urzędowała grupa tych wyzwolonych z obozów koncentracyjnych, którzy mieli największą orientację o tych więźniach, o transportach, o poszczególnych tych komandach.ASz: Taki punkt informacyjny?SK: Tak. I oni mamę skierowali, żeby udała się do Dachau, gdzie już administrację prowadzili Polacy. Za drutami siedzieli Niemcy, żołnierze niemieccy, ale budynek administracyjny był w ręku Polaków i oni sprawowali tam pieczę i informowali. Pamiętam, jak wchodziliśmy do tego, na teren obozu. Jakaś malutka rzeczka płynęła obok, jakiś chłopiec płynął w kajaczku zrobionym z przyczepy... z motocykla. Takie przebłyski w mojej pamięci zostały. I później kartoteka. Kartoteka, gdzie każda szuflada to była wielkości, ja wiem, tak z metr dwadzieścia, ponad metr w każdym bądź razie i karty, jedna koło drugiej, takie szare karty tej kartoteki. To zapamiętałem. I masa nazwisk, to znaczy numerów z krzyżykiem. I mama pyta: – Dlaczego nie ma nazwisk? A to byli więźniowie, którzy przyszli właśnie z transportów, poszli do łaźni i umarli. I nie zdążono ich zaewidencjonować,ASz: Tylko zostały (05; 00:18:31)SK: tylko wiadomo było, jaki numer, jaki numer ma z poprzedniego obozu. Bo te numery mieli. Albo na pasiakach, albo na rękach. Różnie. Bo nie wszystkie obozy koncentracyjne tatuowały. Tylko były numery na pasiakach.I mama trzy razy mdlała przy tej kartotece, bo szukała numeru ojca. To była po prostu. W pewnym momencie ci panowie powiedzieli, zaprosili nas do gabinetu dawnego komendanta obozu, żeby mamę poczęstować herbatą czy czymś, bo była tak osłabiona, że już nie miała siły dalej szukać. A alfabetycznie. Ojciec nie był w Dachau w obozie, w związku z tym wśród więźniów alfabetycznie też znaleźć tego obozu nie można było ojca.I szok przeżyliśmy. Ci panowie sobie nie zdawali sprawy do jakiego miejsca nas wprowadzili. Znaczy, zdawali, ale myśleli, że to nie zrobi na nas wrażenia może. Olbrzymi salon, ten gabinet, i na jednej ścianie, cała ściana to były gabloty za szkłem, w których były wyroby ze skóry ludzkiej. I to mam przed oczyma. Teczki, portfele, portmonetki, rękawiczki, abażury. I to, co wymagało jakiejś (05; 00:20:00) dekoracyjności, jak abażur, to były z tatuażami. A więc wybierano tych, których zabijano, którzy mieli jakieś piękne tatuaże i później tę skórę wyprawiano, normalnie, jak w garbarni. I z tego były te abażury. Natomiast były bardzo pięknie zrobione rękawiczki, które miały, na licu rękawiczek były dwa jednakowe tatuaże. I tłumaczono, że jak ktoś miał jeden ładny tatuaż, to mu za życia robiono drugi i zabijano, i później po prostu już te dwa tatuaże były jednakowe na rękawiczki. Mydło. Mydło. Taki szary kolor tego mydła pamiętam w kostkach, też z ludzkiego tłuszczu. To był wstrząs.Na biurku komendanta stał rząd czaszek i każda czaszka była jak gdyby przedstawicielem innej, nie tyle może rasy czy co. Na przykład to był śródziemnomorski typ, to był słowiański, to był takiASz: Takie podrasy trochę.SK: żydowski, tak. Różne. I to było opisane. I taki rząd. Wielkie to biurko i te czaszki stojące na tym biurku. To zapamiętałem.I moja mama była tak załamana. Mówi: – Gdzie ja mam szukać? I jeden mówi: – Wie pani co? Część z nich, na przykład z tego obozu, co był mąż, to wyszły trzy transporty. I jeden z tych transportów był zbombardowany przez aliantów, bo myśleli, że to wojsko idzie. Ale dwa doszły. Może mąż gdzieś uciekł? Może coś się wydarzyło? No, trudno powiedzieć. Niech pani trafi do obozu przejściowego, który jest na trasie do Dachau. I podali adres. W tej chwili z pamięci nie powiem nazwy, ale też w książce mojej mamy jest ta nazwa tego obozu. I pamiętam ten dzień. To była niedziela, wczesne popołudnie. Taki barak. Bo to było na terenie obozu. Okna otwarte. Mama tam do tego biura się zgłosiła. Bardzo sympatycznie nas przyjęli. I mama pokazuje zdjęcie ojca, czy nie widzieli takiego? Ten się pan roześmiał: – Proszę panią, jak mi pani pokazuje zdjęcie z włosami, z wąsami. Przecież my wszyscy tutaj byliśmy na goło ostrzyżeni. To nawet rozpoznać trudno by było.ASz: Po takich przejściach ludzie się zmieniają.SK: I mówi tak: – Wie pani co? Tu, u nas nie ma tego pani męża, o tym nazwisku. Czyli tutaj się nie zatrzymał. Ale są tacy, którzy szli w kolumnach. I coś mówią: – O, tam idzie taki. I imienia nie pamiętam, ale Kłos się nazywał. – Chodź, chodź, chodź tutaj, coś powiesz. I on wszedł do tego pokoju. I mama mówi: – Proszę pana, mąż był prawdopodobnie w transporcie z Hersbrucku. Nazywał się Kicman. A on mówi: – Czesiek? A mama, chlap, na ziemię, zemdlała. Jak mamę ocucili, mówi: – Proszę pana, niech pan powie całą prawdę. Jak zginął? A ten: – Proszę panią, wcale nie zginął. Po prostu uciekł. Trzech ich uciekło. – A strzelali za nim? – No pewnie, za wszystkimi strzelali, ale uciekli w las i prawdopodobnie im się udało.Więc na tym się nasza wiedza skończyła. Później, z opowieści ojca już wiedzieliśmy, że faktycznie w tym lesie przesiedzieli do nocy. W nocy do najbliższej wsi. Zaszyli się tam, stodoły takie w Bawarii piętrowe, wysokie. W siano się zaszyli. I spali trzy dni. Trzeciego dnia przyszli Amerykanie i ich wyzwolili. Więc najbardziej był zdziwiony gospodarz, jak zobaczył, że z jego stodoły wychodzą.ASz: Trzech więźniów.SK: Trzech więźniów w pasiakach. Też tam były historie, które ojciec przeżył bardzo mocno. Nie chcę wchodzić w jego pamiętnik. To staram się powiedzieć, co ja zapamiętałem z własnych przeżyć i to, co jest w mojej pamięci.Otóż, już była nadzieja, że żyje. Ale nic więcej. Wróciliśmy i też taki incydent był. Później dopiero mi mama wytłumaczyła. W pewnym momencie, kiedy jechaliśmy pociągiem, nagle schyliła mi się do ucha i powiedziała szeptem: – Nic się nie odzywaj. A Niemcy ze sobą w przedziale normalnie rozmawiali. Więc ja, wystraszony, się nic nie odzywałem. Mama mnie przytuliła do siebie i tak żeśmy przetrwali do jakiejś stacji, gdzie mieliśmy wysiąść, czy ci Niemcy wysiedli. I później mówię: – Mamusiu, dlaczego ja nie mogłem mówić? I mama mi wytłumaczyła, że oni rozmawiali między sobą, jak niedawno, kilka dni temu jakiś bezczelny jeniec z obozu zażądał, by mu ustąpili miejsca, bo on się musi położyć. – No to – mówi – myśmy się tylko rozejrzeli, nikogo nie było i żeśmy go wyrzucili z wagonu. Więc mama, która mówiła po niemiecku, dobrze znała ten język, jak to usłyszała, była sparaliżowana, że z nami to mogą zrobić.Więc takie, te momenty mi zostały bardzo mocno w pamięci.I już przejdę do tego czasu, kiedy się zaczął rok szkolny. Bardzo pomieszana była ta młodzież w klasach. Jak ja zacząłem naukę, już trochę czytałem, pisałem, więc do drugiej klasy. Mama uczyła w tej klasie, więc chciała mieć mnie zawsze na oku. I w tej klasie byłem. Byli chłopcy po 16 lat, po 17 lat w tej, więc tak bardzo zróżnicowani wiekiem.Natomiast jeszcze wrócę tutaj do takiego momentu, że zaraz, jak ta wojna się skończyła, działanie wojenne się skończyły i myśmy taką kanonadę urządzili, to. Chyba już mówiłem o tym spotkaniu tego małżeństwa.ASz: Tak.SK: Ale tego samego dnia było inne jeszcze wydarzenie. Do niego wrócę, bo było bardzo znaczące dla naszej społeczności, ponieważ powstańcy chcieli zrobić też dla nas, dla tych Polek, innych Polaków z tego miasta akademię taką po swojemu. A byli to chłopcy młodzi, dowcipni. Zresztą był taki jeden czternastolatek, który mi strasznie imponował. Palił papierosa, zawsze w mundurze chodził. Był bardzo, bardzo taki przedsiębiorczy. Pluł ze trzy metry przed siebie. Więc myśmy szli za nim oczarowani, bo to był prawdziwy powstaniec.(06; 00:00:00)SK: Proszę sobie wyobrazić, że to wymyślili tę całą akademię w dawnej naszej fabryce, fabryce koców, gdzie była remiza strażacka, była taka jak gdyby sala, były miejsca na spotkania załogi. Więc idealnie nadawało się na taką, z małą scenką, na akademię. I zaprosili też trochę też..., to znaczy tych wyzwolicieli. Byli oficerowie francuscy, angielscy, amerykańscy. I w pewnym momencie któryś tam zagaja akademię i słychać pisk samochodów podjeżdżających pod. Bo to była też i straż pożarna tam. Więc podjeżdżają samochody, drzwi się otwierają i wpadają Niemcy. Normalnie umundurowani, z automatami. – Hände hoch! Hände hoch! I to tak skutecznie opanowali, że ci wszyscy nasi alianci z rękoma do góry w pierwszym rzędzie stali. Dopiero akademia się już rozwiązała w momencie, kiedy wszedł Hitler. Miał przekrzywioną główkę. Jeden powstaniec tak właśnie chodził. I żeśmy poznali Franka, że to Franek jest, a nie Hitler. Alianci oburzeni opuścili salę. Nasze matki, które zostały równo przestraszone tymi Niemcami wpadającymi z bronią, przebranymi, obraziły się na powstańców. Przez miesiąc czasu w ogóle nie chciały ich znać. Więc, o, taka zabawa wyszła.Natomiast kiedy nam, po naszej strzelaninie 3 maja nasze mamy broń utopiły i nam zostały tylko rakietnice, jeszcze gdzieś na pole walki z kolegą wyszliśmy i w okopie znalazłem przy poległym Niemcu, w torbie jego polowej, maleńki pistolet. Piękny pistolecik, bębenkowiec, z masy perłowej rękojeść. I paczuszka nabojów. Więc to było jak zabawka, ale był to prawdziwy pistolet. Schowałem go. Mama w ogóle nie wiedziała, że coś takiego jest w domu. Natomiast pokazałem powstańcom. Chodzili za mną: – Maciek, co chcesz, to wszystko ci damy za ten pistolet. A ja twardo byłem nieugięty. I w momencie, kiedy wyjeżdżaliśmy do Polski już w grudniu 1945, przyszli do mnie, mówią: – Słuchaj, jak znajdą ruscy u was, to po prostu pójdziecie do więzienia. I tak mnie tym załamali. Ja mówię: – Dobrze, to wam oddam. – No ale co chcesz za to? Powiedziałem: – Czekoladę. Nie sądziłem, że ta czekolada to będzie całe pudło takie, duży karton różnych czekolad. Więc moja mama, kiedy przyszła, zobaczyła, ze szkoły, te czekolady, mówi: – Ale oni ciebie strasznie lubią. Nie wiedziała, jaka cena była za tę czekoladę. Ale to już wybiegłem trochę w, żeby te zbrojne sprawy zakończyć.Było kilka akademii z różnej okazji, bo odzyskanie niepodległości w listopadzie. Też takie zabawne piosenki na scenie te nasze dzieci wystawiały. Ja śpiewałem piosenkę o Jurku Biczanie, bohaterze lwowskich obrońców Lwowa, którą mama przerobiła na powstańca warszawskiego. Więc też zrobiło to wrażenie też na naszych powstańcach. Natomiast jeden chłopczyk, była inscenizacja „Przybyli ułani pod okienko”. Co mi zostało w pamięci. Bo w takim okienku taka cztero-, pięcioletnia dziewuszka stała, a ułan z konika głową na kiju wjechał na scenę i zaczął śpiewać: – Przybyli ułani pod okienko. Mamusiu, mnie się chce siusiu. I ułan się skończył w tym momencie. Sala biła brawo. Więc i takie akademie też bywały ku rozbawieniu wszystkich.Był to chyba wrzesień, koniec września, kiedy z mamą byliśmy na spacerze, czy do miasta wyszliśmy po coś. I wracamy, i kolega mamy, nauczyciel przyszedł do nas i pyta: – Pani Moniko, czy pani ma siostrę? –Tak, mam. – Jak się nazywa? – Maria Wojciechowska. – No to, proszę panią, w Czerwonym Krzyżu był taki komunikat: Maria Wojciechowska poszukuje siostry, Moniki Kicman, z synem Maciejem. Moniu, wracaj. Czesiek jest w Polsce. Więc już piękniejszej wiadomości nie można było otrzymać. Ja wywinąłem jakiegoś tam kozła, wyrżnąłem głową jeszcze w kaloryfer, tak że miałem takiego guza, śliwę potężną. I pierwszym transportem wróciliśmy do Polski.Pierwszy transport. Jeszcze przy pakowaniu były problemy, bo ja miałem szablę zdobyczną i hełm amerykański, który dostałem od Amerykanów. Z tym że to był tak zwany paradny hełm, bo nosili zawsze dwa. Pod spodem, bezpośrednio na głowie to był taki leciusieńki hełm, który można było, no właśnie. Niby w hełmie, ale to żadna obrona, tylko po prostu, że był to hełm. A na to nakładany był bojowy. I właśnie taki paradny dostałem z jednostki pancernej. Przepiękny mieli znak, bo na pomarańczowym takim, żółto-pomarańczowym tle, w kole, czarna pantera z takim szeroko otwartym pyskiem, białe zęby i w tym czołg trzymany. Więc znak był przepiękny. Obwódka też czarna wokół, tutaj, dookoła. Dostałem nawet taką plakietkę, która gdzieś już po latach wywędrowała. Nie została mi w domu. Ale ten hełm był dla mnie wielkim takim darem. I szablę miałem. I teraz jak to przewieźć do Polski? Jak mama pakowała, to powiedziałem: – Mamusiu, ja, pierzynkę to ja zapakuję. I tę pierzynkę, w pierzynkę hełm z szablą. Wypadły one przy pierwszym noclegu, ale już mama pozwoliła mi zabrać do Polski.Jechaliśmy samochodami ciężarowymi. Anglicy nas wieźli do Szczecina. Podróż chyba trwała, jak dobrze pamiętam. Chyba był jeden albo dwa noclegi. Ostatni nocleg jeszcze był w strefie brytyjskiej, a później już następne. W radzieckiej już nie nocowaliśmy, tylko jechaliśmy do samego Szczecina. Przeżyliśmy, ja osobiście taki wielki szok przeżyłem, ponieważ w tej strefie, zachodnich strefach był, ciężko było tym Niemcom, na pewno. Chodzili, zbierali pety, nie mieli papierosów. Więc po prostu. Ale z żywnością, aż takiego głodu nie było. Bo i Amerykanie trochę z tymi paczkami handlowali, ci, co dostawali te paczki. Więc tam ci Niemcy jeszcze jakoś funkcjonowali. Natomiast most graniczny i taki widok, pamiętam. Na moście stoi, po tej stronie zachodniej amerykański żołnierz. Oni mieli spodnie, tu, gdzie kant jest w spodniach, taki wałeczek jakgdyby zszyty. I one wyglądały zawsze, jakby były wyprasowane w kancik. Elegancko, jak spod igiełki. Chłopak w hełmie, ale z tym automatem. Elegancko żołnierz wyglądający. Jedziemy przez cały most i po drugiej stronie, w szynelu takim poszarpanym, w papasze, z karabinem, z bagnetem, jak zupełnie z jakichś zdjęć z I wojny światowej, z rewolucji taki człowiek. Więc to był pierwszy szok. Drugi – wjeżdżamy do pierwszego miasta. Już nie wiem, jakie to było. I za nami chmara dzieci biegnie, i krzyczy: – Brott! Ja żebrałem, bo ja też prosiłem o chleb. I to słowo dla mnie było szczególnie wrażliwe. Reagowałem na nie. Dostaliśmy od Anglików takie duże puszki prawie półmetrowej wysokości albo wyższe z biskwitami, takie słone ciasteczka. Otworzyliśmy te puszki i rzucaliśmy tak, jak się ptakom rzuca. I te dzieci te herbatniki zbierały. To była tak satysfakcja jak gdyby, że my teraz jesteśmy tymi, którzy mogą tym chlebem rzucić i dać.Zresztą też muszę na marginesie powiedzieć, że bardzo długo we mnie..., jako dziecku, wygasała nienawiść do Niemców. Jeszcze po wojnie przez kilka lat, jak w radiu się usłyszało ten język, było natychmiast radio gaszone. Po prostu chorobliwie nie znosiliśmy tego języka, tego tembru głosu, tego, (06; 00:10:00) chropowatości tego języka. Przypominał się obóz, bez przerwy. I ta, przed samym końcem wojny ta próba topienia mnie, i ta taka nienawiść, która była we mnie, dziecku ośmioletnim, i taka chorobliwa wręcz, objawiała się tym też, że mama na ulicy musiała mnie bardzo trzymać krótko za rękę, tak jak psa na smyczy prowadziła i to takiego boksera na pejczu takim, ponieważ jak zobaczyłem dziecko niemieckie przechodzące obok, to albo musiałem za nos przekręcić, albo ucho, albo za włosy pociągnąć, albo... Niemki mamie zwracały uwagę, żeby uważała na mnie. Byłem po prostu, reagowałem jak zwierzę. Dopiero z latami to zaczęło wygasać. Przyszła refleksja, przyszła świadomość ? (06; 00:10:59), co to znaczy wybaczam. I dzisiaj już zupełnie inaczej patrzę, i spotkałem Niemców wspaniałych. I wspaniałe rodziny mieszane polsko-niemieckie. I kiedy tam pojechałem po tylu latach. Chociaż pewne fakty widzę, że są w niektórych sprawach dalej tacy, jak byli. Ale też zastanawiające. Kiedy zwiedzałem obóz koncentracyjny na Majdanku i pokazywano nam zachowane buty po tych zamordowanych ludziach, które były w bardzo dobrym stanie, zapytałem, jak to jest, że one się. Bo tu przyjeżdża młodzież z RFN-u. To jeszcze były lata 80. I oni w ramach swoich wakacji przyjeżdżają jako ekspiacja, konserwują. Nie z NRD, z RFN. Więc to był też taki moment refleksji, że tam, kiedy wojna się skończyła, z jednej strony to, co myśmy nazywali rewizjonizmem niemieckim, Adenauer, ale jednak była olbrzymia praca włożona w zmianie mentalności Niemca, w zmianie tej mentalności. A więc był olbrzymi proces wychowawczy w stosunku do społeczeństwa. Natomiast po tej stronie drugiej z jednego totalitarnego systemu weszli natychmiast w drugi. Tam donoszono i tutaj się donosi. Tam co drugi nawet na rodziców i na rodzeństwo donosił, i tutaj, w tym systemie. Mamy dzisiaj ten obraz, że najbardziej radykalni, faszyzujący to są ci Niemcy z NRD, a nie z RFN-u. A więc ten proces wychowania jednak społeczeństwa, zmiany jego mentalności na pewno się nie udał do końca, ale częściowo się udał. Natomiast tu jest, przed tymi z NRD stoi olbrzymia jeszcze droga. Takie moje zdanie. Może się mylę.Ale wracając do tamtych czasów. Powrót do Polski zaznaczył się w mojej pamięci znów takimi dwoma. Szczecin. Dwa wydarzenia. Samochody stają przed bramą. To był obóz dla tych przywożonych. Bo jedni przyjeżdżali morzem, inni przywożeni byli samochodami. I grany jest hymn narodowy. Więc płacz, wszystkie. Bo tam kilka samochodów nas było, tych ciężarowych. Wszyscy płaczą. I po tym hymnie, natychmiast był komunikat: – Rodacy, witamy was w Polsce. Prosimy pilnować bagażu, bo kradną. I to był, i któraś z pań powiedziała: – No tak, już jesteśmy w Polsce. Więc to był taki moment.Drugi moment. W takich większych pomieszczeniach nocowaliśmy, bo tam trzeba było nas, co tu dużo mówić. Tam dokonywano selekcji. Były służby. Ja sobie z tego nie zdawałem sprawy, ale to były służby, które jak gdyby dokonywały przeglądów, bo była rozmowa z każdą osobą. Z moją mamą też była rozmowa. Skąd? Dlaczego? Kiedy? W jakich okolicznościach w Niemczech? Jakie obozy? Wszystko było, przesłuchanie. I ponieważ te kobiety z powstania się trzymały razem, więc też w jakimś takim większym pomieszczeniu nocowaliśmy razem. I przyszedł taki młody podporucznik, młody chłopak i tak: – Proszę państwa, ja też byłem w powstaniu, ja też walczyłem. Szukam kolegów, może państwo znacie jakieś nazwiska, coś? I było widać, że ten człowiek przyszedł po prostu jeszcze coś wyniuchać, a nie faktycznie powstaniec. I tam chyba trzy czy cztery kobiety dały mu po puszce unrowskiej. Natychmiast wyszedł. Tak że wiadomo było, w jakim celu.Chyba trzeciego albo drugiego dnia po przyjeździe dostaliśmy przepustkę taką, która upoważniała mamę i mnie – moje imię na odwrocie i mój wiek został napisany na tej przepustce – do poruszania się do konkretnej miejscowości. I mama podała do Kutna. Tam wujek był. Wiedzieliśmy, że gdzieś koło tego Kutna będzie. I proszę sobie wyobrazić, przyjeżdżamy do Kutna, jest gdzieś tak koło osiemnastej, dwa dni przed wigilią. Przyjeżdżamy, już ciemno było. I moja mama pierwszego kolejarza pyta, jak wysiedliśmy, gdzie tu mieszka Michał Kicman, czy w ogóle mieszka? – Tak, w tym domku, tam przy torach. To jest jego dom. I podeszliśmy, i mama puka. Słyszymy babci, mamy ojca mojego krok, takie człapanie do drzwi. – Kto tam? Mama mówi: – Monika. A babcia zamiast otworzyć, krzyk: – Monika wróciła! Monika wróciła! Cała rodzina została zwołana pod te drzwi. I dopiero uroczyście nas wpuszczono, wprowadzono. Ale okazało się tak: ojca już nie ma, wujka Michała nie ma, wyjechali na Ziemie Odzyskane. Wujek tam dostał przydział już pracy na zawiadowcę stacji, czy nawet nie, przepraszam. Bo ja się tu w swojej książce pomyliłem. On nie był zawiadowcą stacji, tylko mieszkał na stacji Wleń i był odpowiedzialny za odbudowanie tuneli kolejowych. A więc to była bardzo ważna taka misja, którą dostał, miał zleconą i... Bo wiele tych tuneli w tamtych górzystym terenie było zawalonych, zniszczonych. A tata, stary poczciarz, radiotelegrafista, dostał od razu pracę w urzędzie pocztowo-telegraficznym w Jeleniej Górze.Natychmiast został wysłany telegram do nich i czekamy na jego przyjazd. Dzień przed wigilią, czyli następnego dnia po przyjeździe, moja chrzestna, dowiedzieliśmy się, że mieszka w Łodzi ze swoją rodzoną siostrą. To były przyrodnie siostry mojej babci, mamy matki. Więc jedziemy je odwiedzić. A pracuje ciocia w sklepie, więc stara, przedwojenna kupcowa, więc tam przyjaciele z Warszawy już ją ściągnęli, już tam w tym sklepie pracuje. Stanęliśmy. To była niedziela handlowa. To był dzień przed wigilią. Stanęliśmy przy wystawie i mama się boi wejść. Sobie myśli: ciotka zemdleje, jak mnie zobaczy. I ciocia przez szybę nas zauważyła. Wyskoczyła do nas, przywitaliśmy się, radość wielka. I mówi: – To gdzie wy idziecie teraz? – A, jeszcze do kościoła pójdziemy. Bo to niedziela. I ciocia mówi: – To jak będziecie wracać, to wstąpcie po mnie. I wracamy z kościoła, ciotka mówi: – A, tam kuzyn wasz przyjechał, to ja jeszcze zostanę, ale wy idźcie, bo kuzyn wasz przyjechał. To myśleliśmy, że ojca siostry mąż przyjechał po nas z Kutna, żeby nas już odtransportować z powrotem. Wchodzimy, piękne mieszkanie, duże. Wchodzimy. Ja tak biegnę do kuchni przez taki hol, wpadam, a tam na krześle widzę, siedzi przy stole mój ojciec. Szedł do powstania z falującą czupryną, z wąsikiem, bardzo elegancki mężczyzna, zawsze był elegancki. I. (06; 00:20:00) A siedzi taki łysy jak ja w tej chwili. Przód w ogóle bez włosów, siwy całkowicie jak gołąbek, bez wąsów, bo miał flegmonę i wrzody na twarzy, więc te wąsy nie bardzo mogły się później przyjąć. Zarost tam stracił miejscami. I siedzi tata nietata. Jakiś inny. I tak z rezerwą trochę podbiegłem, zarzuciłem mu ręce na szyję. Wziął mnie na kolana, przytulił. Ale byliśmy wszyscy spięci. To... Tego, to jest trudno opowiedzieć. To nie było tego: – Aaa, witaj! Tu nie było słów żadnych. I mama weszła do kuchni, ojciec wstał taki spięty, mama podeszła, przytulili się do siebie i słowa się nie odezwali. I prawda jest też taka, że chyba z pół roku oni się jeszcze przyzwyczajali do tego, że są razem, do tego, że już się to wszystko skończyło.Ojciec jak kiedyś mówił, że. Mówiliśmy, jakie największe marzenie mieliśmy w obozie, wspominaliśmy. To tata mówi, że miał takie... Bo bardzo lubił kapuśniak. – Że ugotuję cały kocioł kapuśniaku. Kopnę i on się rozleje, a ja nie będę chciał jeść. Natomiast moim marzeniem było, jak mama pytała: – Co byś zjadł? – Coś, co się będzie długo jadło. Więc też nieważne, co. Więc ta hierarchia wartości nawet w jedzeniu była już inna po tym obozie. I taki moment, który ojca mojego zaskoczył szalenie przy tym obiedzie takim niedzielnym. Rosół, pamiętam, ugotowany, świetnie. Bo druga ciocia też była wspaniała gospodyni, gotowała doskonale. I kość tukowa, czyli ten szpik, na którym się kiedyś zawsze gotowało rosół. Trzeba było z kością tylko, dopiero rosół był dobry. I wyjęte z mięsem ta kość, a ja potem kość wytrząsnąłem, wybrałem na chlebek, posoliłem i zjadłem. A tacie oczy w słup. Ponieważ do powstanie jedyne mięso, jakie jadłem, to tylko było mielone i serdelek. Innego mięsa nie byłem w stanie przegryźć. Po prostu odrzucało mnie. Mogłem nic nie jeść, mogłem chodzić głodny, ale. A ja się w obozie najbardziej zachwyciłem metką, bo jedynie metkę jako mięso dostawaliśmy, i teraz ta kość tukowa. Już tata tak popatrzył na mnie. – No, Hitler nauczył cię jeść. Taki był komentarz do tego.Wróciliśmy do Kutna i chyba drugiego dnia świąt wyjechaliśmy do Jeleniej Góry. Opisałem tę drogę w książce i tu dlatego tak się ciągle waham w swoich opowieściach, że powtarzam to, co napisałem. Ale jeżeli mam mówić, to mówię.Z tej podróży zapamiętałem takie jak gdyby rozpoznawanie się moich rodziców. Oni całą prawie podróż rozmawiali, całą noc. Jechaliśmy do Wrocławia. I cała noc to była jakaś szeptem rozmowa. Oni przytuleni do siebie, ja też z drugiej strony wtulony w ramię ojca, ale oni cały czas o czymś mówili. Prawdopodobnie opowiadali sobie wszystko. I na którejś stacji uderzenie kolbą w drzwi.(07; 00:00:00)SK: I zanim nastąpiło to uderzenie kolbą w drzwi, to na którejś stacji wsiadł oficer. Starszy oficer radziecki, starszy człowiek. Zaczął rozmowę z ojcem, bardzo kulturalnie, bardzo sympatycznie. I w pewnym momencie właśnie, na kolejnej stacji walenie do drzwi. A on tak wyjrzał przez tą zamrożoną szybę, zauważył, że stoi sołdat radziecki. I pokazał na migi, żeby nie otwierać. Ale tam gdzieś tak, że kolbą wybił szybę. I wlazł do środka. Jak zobaczył oficera, zdrętwiał. Ten wyskoczył, tak go po japie sprał, spoliczkował go. Wymyślał mu od najgorszych, wyjął pistolet. Chciał, straszył, że go zastrzeli. Ten tylko stał na baczność: – Tak toczno, tak toczno. I cały czas powtarzał. A ten zwymyślał i kazał mu sobie szukać innego miejsca. Myśmy się musieli też przesiąść do innego już przedziału, bo tutaj było za zimno. I on później powiedział, że on jest oficerem starej daty. I nie może do dnia dzisiejszego się nauczyć tej bezczelności w armii, jaka towarzyszy temu motłochowi. Bo to ich motłoch… Faktycznie, tam była masa Azjatów, kałmuków, różnych ludzi, gdzie kultura europejska była, co tu dużo mówić, bardzo daleko od nich. Jeżeli on w Warszawie pytał, czy gdzieś tam na, w lubelskim, czy daleko jeszcze do Berlina, to ta świadomość nawet geografii była zerowa.Ale przyjechaliśmy do Wrocławia, to było nad ranem. Jeszcze ciemno. I to był… Dla mnie Wrocław się kojarzy z dwoma jak gdyby też takimi obrazami. Jeden obraz to dzisiejszy, piękny obraz. Cudny jest Wrocław. Szczególnie tu, Stare Miasto, po prostu masa zieleni. Jestem zachwycony miastem. Ale ja pamiętam wtedy Wrocław, krainę gruzów. I żeby jechać dalej do Jeleniej Góry, trzeba było przejść przez całe miasto na inny dworzec, się przesiąść w inny pociąg. I myśmy szli wystraszeni. Ten tłum, który się przemieszczał, szli wszyscy razem, bo się bali. Strzelanina była w gruzach, tłukły się chyba i szabrownicy, i podobno też i nasi żołnierze z Rosjanami się strzelali. W każdym razie było bardzo niebezpiecznym miastem. Żeby w nocy się po nim poruszać, to było duże niebezpieczeństwo. I kolejny pociąg. Przyjeżdżamy do Jeleniej Góry. I przerażenie mojej mamy. To nie zapomnę, że mało chyba brakowało, żeby wróciła, wyjechała z Jeleniej Góry. Ponieważ ojciec dostał przydział mieszkania przy rodzinie niemieckiej. Na Wyczółkowskiego. To już takie troszkę peryferia były Jeleniej Góry, w stronę Cieplic. I nieduży dom, dwupiętrowy, na takim, na ostatnim piętrze. Stołowy z takim pokojem, z salonikiem razem, kuchnia, duży pokój i duża sypialnia. I tam ojciec dostał przydział do tego mieszkania. Mieszkała wdowa. Żołnierz zginął na froncie i ona z dwoma synami. W moim wieku chłopcy. I mama, jak weszła, zobaczyła to mieszanie i że teraz ona z Niemiec wróciła, i ma z Niemcami mieszkać, to po prostu była jedna totalna awantura. Powiedziała, że tu nocy nie spędzi. Więc jakoś się to wszystko w mamie przemogło. Ta Niemka do innej Niemki się wyprowadziła z tymi dziećmi, żeby tu mamie już nie wchodzić na oczy. Mama była bardzo tutaj radykalna. Tutaj też jeszcze było za dużo w niej bólu, żeby spojrzeć na nich jako na też ludzi w podobnej sytuacji, jak my dzisiaj się znajdowaliśmy, wtedy. W każdym bądź razie to pamiętam to napięcie między rodzicami, oni długo dochodzili między sobą do takiej normalności. I to był, pierwsze dni stycznia. Poszedłem do szkoły, w centrum Jeleniej Góry. Szkoła bardzo ładna, stary budynek. Ale niewiele z niej zapamiętałem, ponieważ chyba po dwóch tygodniach pobytu w tej szkole, rano budzę się, chcę iść do szkoły, ja nie mam nóg, nie czuję. I przyszedł paraliż. Paraliż, który poraził mi całkowicie nogi, nie czułem nóg. Jak później lekarze stwierdzili, to był poreumatyczny, taki po prostu silny atak. Ja przeżywałem bardzo silne bóle reumatyczne w czasie obozu. Koc przymarzał do ściany. I pod jednym kocem, cała zima. To naprawdę warunki były bardzo trudne. Ale to się w ten sposób objawiło, przyszedł ten paraliż. I rodzice przerażeni, jedyne dziecko. Ojciec mnie na rękach niósł do szpitala. Walkę stoczyłem, nie dawałem sobie wziąć nawet krwi. Więc podobno taki, to zresztą pamiętam, urządziłem taki cyrk, że lekarzy dwóch mnie trzymało z ojcem, pielęgniarka nie mogła się wkłuć w rękę. Po prostu przypomniało mi się, jacyś oprawcy. To w ogóle trudne jest do opisania. Miesiąc czasu trwał taki stan. Prawie codziennie byłem noszony na zabiegi do szpitala, ale w szpitalu nie byłem zatrzymany. I w końcu powróciła władza do nóg. Ale jeszcze gdzieś przez dwa lata, jak przychodził atak bólu, czy to w nocy, czy w dzień, to w nocy to natychmiast musiałem być nacierany terpentyną, zawijane nogi szalikami wełnianymi pod pierzynę, żeby ogrzać. Ale w dzień na ulicy na przykład, jak ze szkoły wracałem, to był taki efekt, że ja się nie mogłem na nogach utrzymać. Szedłem na czworaka. I nie zapomnę, jak z tornistrem na plecach szedłem na czworaka, łzy mi leciały z oczu, a dziewczynka, moja rówieśnica, do swojej mamy mówi: – Mamusiu, zobacz, chłopczyk pieska udaje. Więc takie. To tak zostało w człowieka pamięci, właśnie takie sytuacje. I po odzyskaniu tej władzy w nogach. Tata bardzo też podupadł na zdrowiu po tych trzech obozach. Mama tak samo. I postanowili wyjechać na rekonwalescencję jakąś. I mamy siostra na leśniczówce w poznańskim z mężem osiadła po wyjeździe z Piotrkowa, spod Piotrkowa Trybunalskiego, gdzie wujek praktycznie musiał uciekać, bo go już NKWD goniło, bo gwardia, Armia Ludowa miała do niego pretensje za to, że pomagał akowcom, a mniej im. Więc już nasłali raz bezpiekę, więc drugi raz już nie czekał. I po prostu uciekł stamtąd w poznańskie i tam dostał pracę na leśniczówce w przepięknej miejscowości Stary Łoskoń. Stara nazwa, staropolska. Stary Łoskoń. Obok Długie Gośliny, więc ja do dzisiaj wymawiając te słowa, jestem po prostu zachwycony samymi nazwami. A miasteczko Murowana Goślina. Więc jest to taki ciąg, jak to się mówi, staropolski. Dla mnie ten przyjazd tam to było. W innym świecie. Szkoła – trzy kilometry. Trzeba było iść przez las. Przyroda, zwierzęta, masa zwierząt, lisy, sarny, jelenie, nawet daniele się zdarzały, dziki. To wszystko... Wiosna, las żył już wtedy, budził się. Więc to mam w pamięci. Ten poranek, gdzie z grupką dzieci z tej wioski Stary Łoskoń szliśmy do szkoły właśnie przez ten las, trzy kilometry każdego dnia. I tam doszliśmy do siebie. Ja tam chodziłem właśnie do tej szkółki wiejskiej. Mam nawet świadectwo z tej szkoły, drugą klasę tam ukończyłem. Natomiast ojciec pomagał wujkowi w tych pracach leśniczego, z kolei mama w prowadzeniu gospodarstwa, więc było to takie bardzo wzruszające. I dla mnie to z spotkanie z przyrodą (07; 00:10:00) po tych przeżyciach wojny, to był taki balsam na serce. Taka ciekawa była postać też jeńca niemieckiego, który był jako robotnik dany wujkowi, do pomocy na leśniczówce. Ze Śląska chłopak, mówił po polsku świetnie, nawet się tak z nim zaprzyjaźniłem, dużo ze mną rozmawiał. Taki to. Też czekał, kiedy będzie mógł wrócić do siebie do domu. I z ludzi, których wtedy, tak bardzo mi też zapadli w serce, to kierownik szkoły, pan Jurga Maks, który się przyjaźnił z wujostwem.I zapamiętałem, ciekawe, bo to była szkoła czteroklasowa, jak się odbywała nauka w takiej szkole. Dzisiaj takich doświadczeń to w ogóle nie mamy. Więc pierwsza, druga klasa razem i trzecia, i czwarta razem. Jeden rząd to była jedna klasa, drugi rząd druga klasa. Nauczyciel do jednych mówił, inni pisali, później było na odwrót, na jednej godzinie lekcyjnej. Więc to takie doświadczenie dosyć ciekawe. Co bardziej bystrzy, z podzielną uwagą od razu zaliczali jak gdyby dwie klasy. I to pamiętali,ASz: Słuchali.SK: i to pamiętali. Tak. Więc było to takie właśnie ciekawe doświadczenie. Ale tata w międzyczasie, bo tam miał chyba trzy czy cztery miesiące tego urlopu zdrowotnego, przyszła wiadomość, że dostaje mieszkanie. Bo mama postawiła warunek: nie będzie tam mieszkać. Ale w międzyczasie było wysiedlenie tych Niemców. Bo wszyscy byli, Niemcy z tamtego terenu musieli opuścić Ziemie Odzyskane. Też oni wtedy przyjmowali, niektórzy z nich, obywatelstwo polskie. Tak zwani autochtoni byli. Ale raczej to nie było kierowanie takim sentymentem tylko dla miejsca. Raczej to było zostawienie jednego z rodziny dla pilnowania tego, co jeszcze po nich zostało. Więc on przyjmował obywatelstwo. Jak był gospodarzem, to miał dalej to samo gospodarstwo, tak samo w nim pracował. Uczyli się szybko języka polskiego, więc. Kaleczyli go, ale… I my od takich też kupowaliśmy mleko, prowiant. Tak że to, zaczęła się jakaś taka asymilacja z tymi ludźmi. Natomiast moment wypędzenia, to znaczy wyprowadzenia, bo to nie było wypędzenie. Ja to rozróżniam jednak, bo nas wypędzano w powstaniu, a to było przesiedlenie ich. Co się później w tych obozach przejściowych działo, tego nie widziałem. Tylko czytam o tym, że też były dramatyczne chwile i też tam umierali, i też były różne rzeczy, się działy. Ale samo to wyprowadzenie to było w jakichś przyzwoitych warunkach. Byli uprzedzeni, kiedy mają być przygotowani na wyjście. O określonej godzinie przychodził ten wojskowy, kazał zejść. Bez krzyku, bez wrzasku, bez bicia, bez groźby zabicia, tak jak z nami to było. Więc to jest zasadnicza różnica. Ci ludzie płakali. Ta kobieta, która była, w której mieszkaniu mieszkaliśmy, też płakała. Trudno się dziwić. Tam się wychowały jej dzieci, tam żyła z mężem swoim, wspomnienia. To na pewno wielki ból był w sercu tych ludzi. No ale taki. Nie myśmy tę wojnę, jak to się mówi, zaczęli. I konsekwencje to przeważnie nie dowodzący ponoszą, tylko narody ponoszą. I oni też, tak jak i my, tak i oni te konsekwencje niestety musieli ponieść. W każdym bądź razie po powrocie z leśniczówki już wróciliśmy do nowego mieszkania. W tym naszym starym zamieszkał dziadek, na Wyczółkowskiego, mamy ojciec. Natomiast… Leon Formiński. Natomiast tam na Tkackiej, między Cieplicami a Jelenią Górą, w przepięknym parku, przepięknie położone osiedle dla pracowników Celwiskozy, która po drugiej stronie rzeki Bober, olbrzymia fabryka była. Fabryka, która w…, tak potrafili prowadzić produkcję, nie zanieczyszczała. Jelenia Góra po kilku latach wojny była śmierdzącym miastem, od Celwiskozy. A, niestety, nie potrafiliśmy tego tak zrobić, jak to robili przed wojną Niemcy i w czasie wojny. Osiedle było bardzo – to było dla kadry technicznej, tych już inżynierów, techników, majstrów – na bardzo wysokim poziomie. Mieszkania piękne, trzypokojowe ze służbowym pokojem czwartym. Mieszkaliśmy nad samą rzeką, na skarpie. Szum było wody słychać, jak się okno otworzyło. Po kamieniach plusk wody. Tak że warunki były przepiękne mieszkaniowe. I tam przyjaźnie, tam chodziłem do szkoły na ulicę Warszawską nomen omen. I tam praktycznie pięć klas. Bo zacząłem szóstą klasę, kiedy wyjechaliśmy z Jeleniej Góry.Natłok jest wspomnień. Jeżeli chodzi o Jelenią Górę, to jest natłok wspomnień. I ze szkoły, i różnych psikusów. Tam przeżyłem pierwszą komunię świętą. Tam byłem ministrantem. Do kościoła, tak dobrze żeby iść, 40 minut się szło. To kawałek drogi było. Jeździli… tramwaje chodziły w Jeleniej Górze, jeszcze od przed wojny wtedy, z Cieplic. Więc tramwajarze wiedzieli, że te, kilku chłopców jedzie do mszy służyć. Nie brali od nas nigdy za bilety. Kazali nam jechać, to nie było na gapę. To było po prostu jak gdyby zaproszenie do tego wagonu, bo my jechaliśmy na mszę świętą do kościoła. Powrót na przykład z majowych, z czerwcowych, z różańcowych nabożeństw to były zawsze podchody po tych parkach, po tym… to była zawsze zabawa, to ciągle byliśmy w takiej euforii zabawy. Wkoło lasy na wzgórzach, przepięknie położone.(08; 00:00:00)SK: To usytuowanie też powodowało, że nasze zabawy wychodziły jak gdyby poza okręg tego parku, podwórza. Bardzo często po drugiej stronie rzeki szliśmy w górę, bawiliśmy się w podchody, w różne takie gry, jak to się mówi, wojenne. Bo przecież chłopcy zawsze się w wojnę bawili, albo w policjantów i złodziei, albo w wojnę. Były z tym też i śmieszne różne związane wydarzenia. Ale jedno szczególnie, to opowiem. Tak może troszkę niepedagogiczne, ale miało miejsce. To było lato. Tata akurat gdzieś wyjechał służbowo, mama była w pracy, poszła rano do pracy. I ja powiedziałem: – Babciu, wychodzę. Idę się bawić. I wróciłem przed trzecią, popołudniu. Babcia się do mnie nie odzywa ani słowem. Ja do babci w rączkę…, nic. Odsyła mnie, w ogóle ani słowa się do mnie nie odzywa. Więc widzę, że jest obrażona na mnie. No, wiadomo za co. Nie dałem znaku życia o sobie przez tyle godzin. Widzę, że mama idzie z pracy, przez okno już, więc wybiegłem mamie na spotkanie, żeby załagodzić trochę. Ale mama była w świetnym humorze, wchodzimy do domu. I babcia zaczyna mówić tak: – Monika, ja go zawsze broniłam. Ale dzisiaj musisz go zlać, ponieważ ja przez niego tyle przeżyłam. Biegałam po całym parku, wszędzie szukałam, czy coś się nie stało. Nikt nic nie wiedział, cała ich grupa gdzieś zginęła. I dopiero on przed chwilą, przed tobą przyszedł i tutaj... On musi wiedzieć, że tak postępować nie można. Moja mama mówi: – Mamusiu, no, może mu… – Nie, nie ma Cześka, bo Czesiek by mu już wlał, a tak to ty musisz wymierzyć mu karę. Babcia, która zawsze mnie broniła, była nieustępliwa. Mama z niechęcią mówi: – Chodź do drugiego pokoju. Więc poszliśmy do drugiego pokoju, zamknęła drzwi na klucz. – Dawaj pasek. Miałem taki parciany, amerykański pasek. Zdejmuję ten pasek, podaję mamie, a mama mi go oddaje i mówi tak: – Wal w krzesło i krzycz. Tak waliłem w to krzesło, a darłem się wniebogłosy, babcia klęczała pod drzwiami, krzycząc: – Matka morderczyni! Zabije własne dziecko! Ale czuliśmy, że przeholowana została sprawa i w pewnym momencie mama mówi: – Do sypialni. Więc ja susa. Poduszkę na głowę, bo przecież ze śmiechu mało się nie udławiłem. Babcia mi chciała kompresy robić, że tak skatowane dziecko. Ale kiedy następnym razem już prawdziwie przeskrobałem kolejny raz i tata mnie zaprosił do drugiego pokoju, to niestety już…ASz: Naprawdę.SK: Było to rzeczywistością. I tak mówię o tym, bo dzisiaj tyle się mówi o tym niebiciu, nie… Co innego jest bicie, katowanie, widzimy takie sytuacje przecież straszne, przerażające. Ale w tamtych czasach w stosunku do chłopców to była kara, która była normalnie i przez wieki całe stosowana. Przez to ani mniej rodziców nie kochano, ani dzieci nie były bardziej zakompleksione. Ale był to jakiś sposób. Nie mówię, że najlepszy, ale wtedy taki znano i takim się posługiwano. I ani przez to nie mam do taty żalu, ani pretensji. Chociaż raz dostałem baty za powiedzenie prawdy, ale to też najpierw skręciłem, nakłamałem, a później dopiero, jak powiedziałem prawdę, to i tak mi nie uwierzyli. Więc tak to bywa właśnie w takich sytuacjach. Ale wróćmy może do tych spraw takich bardziej ważkich. W czasie pobytu w Jeleniej Górze kilka takich wydarzeń też się odcisnęło, już bardziej poważnych, też w mojej pamięci. Wakacje spędzałem albo na leśniczówce, albo na koloniach w Szklarskiej Porębie. Tam był dom pocztowy, wczasowy. I tam spędzałem… Piękne miejsce, pięknie położone. Tata mój zresztą, trochę dla pilnowania mnie też, bo byłem dzieckiem takim może i cichym, ale i działaczem cichym. Czyli miałem przeróżne pomysły nieprzewidywalne nieraz, w związku z tym chciał mieć mnie zawsze blisko siebie, pod ręką. I organizował nam przepiękne zabawy, podchody, aż pod Zakręt Śmierci, pod Świeradów Zdrój. W ogóle to były rewelacyjne i wycieczki, i właśnie takie chłopięco-męskie zabawy. Pamiętam, pod starą skocznią znaleźliśmy amunicję i broń poniemiecką. Gdzieś tam w stawie, gdzie się kąpaliśmy przy Domu, w tym, Pocztowca, też odnalazłem pod nogą pistolet dobrze zakonserwowany. Zaczęliśmy strzelać z niego. Oczywiście później tata musiał odnieść na milicję tę broń. Chociaż widziałem, że człowiekowi wojskowemu oczy się bardzo świeciły, kiedy tę broń miał w ręku, bo był piękny pistolet. Więc były i tego typu przygody i doświadczenia, natomiast z tego czasu też pamiętam pierwsze kolonie, które były niewypałem. Bo zaraz po wojnie, na pierwsze kolonie, ja sobie nie wyobrażałem, że mogę być bez rodziców. I po tygodniu uciekłem. A ponieważ miałem za ciasne buty, więc na bosaka. Rodzice zostali zawiadomieni przez kierownika kolonii, dlatego później już zawsze ojciec jeździł też na te kolonie jako wychowawca. Ale zostali zawiadomieni, tak że na dworcu w Jeleniej Górze już tu kolejny pociąg wyczekiwali, kiedy ja przyjadę. Ja, gapowicz, wysiadłem na boso. Okazuje się, rodzice czekają na mnie, ale nie krzyczeli. Tak że tylko był to taki sprawdzian, że jeszcze wtedy nie dorosłem. Za bardzo chciałem być z nimi. I nie chciałem się z nimi rozstawać. Czas tam spędzony, w Jeleniej Górze to również taki, bym tak to powiedział, takich zabaw też i mądrych. W harcerstwo wszedłem. W harcerstwo wszedłem, w skauting zaraz po wyzwoleniu. Ale później tam to już było takie naprawdę dojrzałe to harcerstwo. Jeszcze było przed reformą, a więc jeszcze byli prawdziwi harcerze, prawdziwi drużynowi, prawdziwi wychowawcy. W sensie ideowym. I to było bardzo piękne. Tak że ten czas Jeleniej Góry to był takim oddechem i takim wydarzeniem też, które nie…, którego nie zapomnę. Odnalezienie się rodziny naszej. Przyjechali na wczasy do Jeleniej Góry. Dowiedzieliśmy się, że do Szklarskiej Poręby, że są w Szklarskiej, a myśmy byli akurat wtedy na tych koloniach. I nastąpiły odwiedziny. Ciotka, kuzynka mojego ojca, z dwoma córkami, już zamężnymi. Jedna z nich walczyła w powstaniu, Barbara Mistrzak, później z męża Szerle. Dostała Krzyż Walecznych za przeprowadzanie jako łączniczka kanałami do Śródmieścia ze Starego Miasta. Natomiast druga nie walczyła w powstaniu, ale kolega tej Barbary zakochał się w tej właśnie drugiej i wspaniałe małżeństwo. „Jur”, pseudonim z powstania, Edmund Baranowski, dzisiaj wiceprezes warszawskich powstańców. I to wtedy poznałem go, i tak mi zapadł w pamięć szczególnie, ponieważ miał takie świetne powiedzenie. Mówi tak: – Maciek, bracie Polaku! I to „bracie Polaku” mi tak zostało, że kiedy go widzę, kiedy słyszę nieraz w telewizji czy tam przez telefon, to zawsze to „bracie Polaku” mi brzmi gdzieś tam w uszach, z takim mocnym akcentem wypowiadane. I nie zapomnę też, którego dnia, to był już 1947 rok, odwiedził rodziców, taka tajemnicza dla mnie to była postać, młody człowiek. Pamiętam jego sylwetkę. Wysoki, brunet, bardzo przystojny, opalony, czerstwa twarz. Jeszcze to było za wcześnie na opaleniznę. I on pachniał lasem, dosłownie. Pachniał lasem. Chłopak, który dopiero w 1947 roku wyszedł z lasu, akowiec. I szukał pracy. Co było przedmiotem rozmów z rodzicami, trudno mi tak powiedzieć. (08; 00:10:00) Ale w 1946 roku na imieniny dostałem pamiętnik. I z tym pamiętnikiem do niego wystartowałem. Nie pamiętam jego nazwiska, natomiast jak się przedstawiał, to się przedstawiał: – „Sten” jestem. „Sten”. A to był jego pseudonim, „Sten”. Ja mówię: – Panie „Sten”, niech mi się Pan wpisze do pamiętnika. – Maciek, ja w lesie siedziałem, co ja ci mogę tu napisać. A ja stałem twardo nad nim: – Niech mi Pan wpisze. I on mi do tego pamiętnika wpisał jedną strofkę partyzanckiej piosenki i podpisał się „Sten”. I to jest dla mnie takie wspomnienie, jednocześnie pokazanie losu ludzi, którzy wyszli z lasu tacy trochę zagubieni w tym świecie już takiej normalniejszej cywilizacji. Tam mam piękny wpis do pamiętnika również właśnie Edmunda z Haliną Baranowskich. Tam mam wpisy kolegów i koleżanek ze szkoły. Śmieszne, z błędami ortograficznymi, w ogóle takie zabawne niektóre. Ale i członków rodziny. A najbardziej sobie cenię w tym pamiętniku wpis ojca na pierwszej stronie i mamy na ostatniej. Stąd przechowuję ten pamiętnik. Ma już sporo lat, bo od 1946 roku, nieduży zeszycik. Później pokaże pani go, jak on wygląda, jeszcze dzisiaj. Ale jest to taka szczególna dla mnie pamiątka. Miałem wychowawczynię w szkole podstawowej w Jeleniej Górze, która też pięknym charakterem pisma dokonała wpisu, a nazywała się Jadwiga Królowa. Tak że piękne nazwisko. I później właśnie tej Barbary Mistrzak Szerle córka chodziła do szkoły i kiedyś z nią rozmawiamy, tu już w Warszawie i okazuje się, że uczy ją Jadwiga Królowa. Więc wróciła też do Warszawy ta kobieta z synem z Jeleniej Góry.Tęskniliśmy niesamowicie za Warszawą. I nie zapomnę też takich momentów, kiedy rodzice ciągle chcieli wrócić, ale nie bardzo mieli możliwość, bo ojca trzymano tam w pracy, nie chciano dać przeniesienia służbowego. A wyjazd z Ziem Odzyskanych bez przeniesienia służbowego, czyli trzeba znak równości między tym – z dwoma walizkami w ręku. Ponieważ nie wolno było żadnego sprzętu. Szabrownicy wywozili wagonami, natomiast ten, kto już pracował, a nie miał przeniesienia służbowego nie mógł wywieźć mebli, które tam kupił. To był największy paradoks. I my, wracając do Warszawy, bo ojcu załatwiono pracę w Warszawie, ale wracając do Warszawy, musieliśmy sprzedać za grosze to, co tam kupiliśmy. Więc pianino, które rodzice dla mnie kupili, bo zacząłem chodzić do szkoły muzycznej. Jakiś kredens, jakieś, coś bardziej wartościowego ze sprzętu, z mebli, to musieli wszystko sprzedać, bo nie wolno było tego…, nie byłoby zezwolenia na przewóz. Ale w każdym bądź razie taki pan inżynier Kuciński, taty kolega sprzed wojny, właśnie z Urzędu Telekomunikacyjnego, bardzo optował, żeby tata wrócił, i obiecał też dużą pomoc, żeby dostał mieszkanie jako długoletni, zasłużony pracownik, ale przede wszystkim bardzo dobry fachowiec w swojej branży, których w Warszawie też było potrzeba. I pamiętam tego człowieka. Jak gdyby dwa razy mi się odcisnął w pamięci, jego osoba. Kiedy przyjechał odwiedzić nas w Jeleniej Górze i właśnie wtedy tak bardzo namawiał do powrotu, i drugi raz, kiedy już byliśmy w Warszawie. I ten dzień też się tak odcisnął w pamięci, ponieważ tego dnia mama ojca, babcia Kasia Kicman była pierwszy raz. To był rok chyba, nie chcę skłamać, 1951. Pierwszy raz na gruzach swojego domu na Dworskiej, gdzie mieszkaliśmy. I pan Kuciński przyszedł reperować nam radioodbiornik do domu, bo się na tym znał dobrze, natomiast babcia była taka milcząca po tym, co zobaczyła. Te ruiny, ten swój kościół parafialny. A mieszkaliśmy na Muranowie. I to właśnie tak pamiętam, że my w pokoju, a babcia w kuchni, nic się nie odzywa. I on poszedł, pożegnał się i rodzice coś do babci mówią, babcia nie odpowiada, dostała wylewu. I ten wylew zaważył później na jej życiu, bo to był… Przy trzecim umarła. Ale to trwało jeszcze ze trzy lata. A natomiast ten pierwszy wylew był taki spowodowany właśnie tym widokiem miejsc, które były dla niej szczególnie bliskie. A drugi raz to był, właśnie to drugie spotkanie z panem Kucińskim. I później taka wiadomość, która nas poraziła wręcz. A jego żona z domu była Kicman. Z tym że to nie była rodzina. Więc jakaś, może jakieś tam dalekie odgałęzienie, ale…ASz: ? (08; 00:16:06)SK: Rodzice nie kojarzyli tego nazwiska. I proszę sobie wyobrazić, że został aresztowany. W nocy, jak to zawsze wtedy, w 50. latach stalinowskich, przychodzili w nocy czy o północy. Rewizja w domu, zabrany z domu. I jaki jest powód? To było lato, zapaliła się centrala międzymiastowa. Zwoje na przewodach były wtedy wełniane takie czy bawełniane. W każdym razie to były nitki nawijane na przewody, a nie izolacja taka, jak jest dzisiaj, plastikowa. I kiedy został wezwany, żeby zobaczyć te straty i co się stało – on był na urlopie nawet wtedy – wszedł i tak popatrzył. – No, to jest do przewidzenia. No bo iskra wystarczy, żeby to się zapaliło. I za przeproszeniem, jakiś gówniarz, aktywista usłyszał te słowa i doniósł, że skoro było do przewidzenia, dlaczego nie przeciwdziałał. I został aresztowany. I proszę sobie wyobrazić, trzy dni żona go szukała, gdzie on jest. Po trzech dniach dowiedziała się, że jest na Gęsiówce. Bo tu, gdzie jest w tej chwili pomnik Bohaterów Getta, ulica Gęsia, to był obóz. Przed wojną było więzienie garnizonowe, wojskowe. A później był obóz koncentracyjny w czasie okupacji, powstanie. Przecież tam nawet żołnierze baonu Zośka wyzwalali chyba z 300 Żydów w czasie powstania, którzy byli w tym obozie. Bodajże chyba 11 sierpnia czy 9 sierpnia miało to miejsce. Natomiast po wojnie to był obóz, katownia UB. I tam przesłuchiwano, tam wykańczano ludzi. I właśnie po trzech dniach dowiedziała się, że on jest na Gęsiówce, żona. Dostała widzenie chyba 5, czy…, już nie chcę, data… Ale całe jego życie trwało tam tydzień. Kiedy przyszła na widzenie z nim, wyniesiono go na noszach. Miał cały… Był zasłonięty, tylko miał twarz, oczy rozpalone. To, co. Mówię to, co zapamiętałem z relacji rodziców. Bo ona opowiadała to. I oczy rozpalone, i cały czas podobno powtarzał: – Jest mi tu dobrze, jest mi tu dobrze, jest mi tu dobrze. Żadna rozmowa już nie była. Więc był półprzytomny. Następnego bodajże dnia została zawiadomiona, że nie żyje. I wydano ciało w zaplombowanej trumnie. Tak że na szczęście ciało wydane zostało. Bez procesu, bez sądu, bez niczego człowieka zabito po prostu, zakatowano tam. Bo on był zakatowany w przesłuchaniach. Nikt nie zna tajemnicy tego, jak to się działo. I najbardziej bolesne to, że żonę jego wyrzucono z pracy, też tam w urzędzie. Bo jak taki zbrodniarz się trafił, to trzeba i represjonować rodzinę. Więc został ta żona wyrzucona z pracy. A kiedy po 1956 roku człowiek, który ją wyrzucał z pracy, dyrektor, mówił o błędach czasów stalinowskich. Więc to zakłamanie. Mimo że się czasy zmieniły, (08; 00:20:00) ale zakłamanie trwało w ludziach dalej i się nie poczuwali jak gdyby do winy. Więc to nazwisko tego inżyniera, wiążące się z losami też naszego powrotu do Warszawy, też tak bardzo jakoś mocno jest w mojej pamięci zakodowane.Wróciliśmy, nie było gdzie mieszkać. Bo mieszkania od razu nie dostali rodzice. Ojciec dostał pracę, mama jeszcze nie pracowała. I w Grodzisku Mazowieckim pod Warszawą dosta… W mieszkaniu moich właśnie tych ciotek, o których mówiłem, mojej chrzestnej. Domek miała ładny z ogrodem. Tam na strychu, bo już lokatorzy cały dom zajęli, babcia umarła, nie żyła. Tak że już też lokatorzy tam zajęli to mieszkanie. I na strychu znajomy, pan Krekora, zrobił nam taki pokoiczek maleńki, z kozą, ogrzewany. To wszystko jeszcze świeże tynki były, tak że w grudniu się sprowadziliśmy. Ale do grudnia to był taki ciekawy okres, bo rodzice mieszkali właśnie tam u tych Krekorów w Grodzisku, a ja mieszkałem w Warszawie. Najpierw mieszkałem u Baranowskich, na Mokotowie, na Dąbrowskiego. I dopiero stamtąd pojechałem do Grodziska. Więc w ciągu jednego roku szkolnego do trzech szkół chodziłem. W Jeleniej Górze, później w Warszawie do szkoły numer 1, kierownikiem był pan Strzelczyk. Przeuroczy człowiek. Taki trochę ze zdjęć, z rysunków profesora Filutka przypominający. Nieduży, z bródką siwą, szpiczastą. Bardzo dobry człowiek. I później w Grodzisku Mazowieckim. Tak że trzy szkoły zaliczyłem w ciągu jednego roku, a to się odbiło na mojej nauce i wynikach. Ale to przyjście do Warszawy też miało swój taki epizod bardzo mocny, do szkoły w Warszawie. Była to szkoła na rogu Marszałkowskiej i Żurawiej, naprzeciwko Składnicy Harcerskiej, którą wtedy dopiero zaczynano kopać fundamenty pod nią. Dzisiaj tego domu nie ma, jest tam parking chyba, bodajże. Ale to był dom mieszkalny i na trzecim piętrze była Szkoła Podstawowa numer 1. I do tej szkoły, 1, czy tam któregoś dnia listopada zostałem przyjęty. Wejście było dla mnie bardzo bolesne, ponieważ przedstawiony w klasie, zostawiony w klasie. Pierwsza przerwa, czekam, kiedy zaczną ze mną rozmawiać. Nikt się, nie podchodzi, nikt nie pyta. Nie wiem ja z kim mam rozmawiać, koledzy zupełnie obojętni. I na koniec lekcji podchodzi do mnie koleżanka, dziewczyna mówi: – Słuchaj, nie przejmuj się, ale ty jesteś poddawany próbie. Tak. Zobaczymy, czy ty jesteś warszawiak prawdziwy. W związku z tym jutro, jak z papierosem w zębach wejdziesz do klasy, to ty jesteś swój chłop. Więc proszę sobie wyobrazić, ja faktycznie próbie zostałem poddany, bo pierwszy raz w życiu musiałem papierosy kupić. Przecież nie kupię paczki. Nie miałem na to pieniędzy. Kupiłem jednego. Już nie pamiętam, jaki to był. Czy nie Sport? Chyba Mocne czy jakieś. W każdym razie jednego takiego. Czy Mazur, o, Mazury. Takiego jednego papierosa kupiłem w kiosku, sprzedali mi. Miałem już zapałki z domu. I rano idę pod tę szkołę. Staję pod bramą. Wcześniej przyszedłem, żeby za dużego tłoku nie było. Ale koledzy z klasy już czekali i dziewczyny, wszyscy stali, patrzyli, więc ja podszedłem do bramy, wyjąłem tego papierosa, przypaliłem. I umierając ze strachu wszedłem na klatkę schodową. Szedłem z nim w zębach, dosłownie, na trzecie piętro i wszedłem do klasy. I w tym momencie cała chmara za mną wparowała do tej klasy. Klasy były nieduże, bo to były mieszkania kiedyś. Wparowali. – Otwierać okno! Wietrzenie. – No, jesteś gość. I każdy się przedstawiał. I mówi taki chłopak, który starszy był od nas, walczył w powstaniu, Misiek nazywany. Już nie pamiętam jego nazwiska. Mówi: – No, zdałeś egzamin. Na każdej przerwie będziesz opowiadał. I już się stałem kolegą.Natomiast następnego, kolejnego dnia chyba albo za dwa dni. To był wstrząs dla mnie i dla rodziców. Nudna była lekcja, matematyka zawsze mnie nudziła. W związku z tym w czasie tej lekcji tak się rozglądam, co tu… A za mną – siedziałem w ostatniej ławce – wywalony cały kontakt, te przewody takie na wierzchu. Nie był zreperowany. A ja trzymałem w ręku ołówek, z cyrklem nałożonym na ten ołówek. Mówię do kolegi tak szeptem: – Słuchaj, jakby tak włożyć w ten kontakt. Mówi: – No to spróbuj. I ja się tak odwróciłem, i grafitem, i tym końcem. Ale dobrze, że za tę oprawkę trzymałem za ołówek, a nie za ten metalowy ten. Włożyłem. Nastąpiła eksplozja. Taka kula ognia wyskoczyła z tego kontaktu. Światło zgasło nie tylko w klasie, w całym budynku i w mufie wysadziło na ulicy. Więc ciemno, bo to był listopad, ciemno się zrobiło zupełnie. I dochodzenie. Ja się oczywiście przyznałem i pan dyrektor mówi: – I tak, przyjąłem cię z litości. I teraz taki mi zrobiłeś tutaj numer. Tata musiał przyjść do szkoły, konsekwencje dla mnie też były dosyć bolesne tego wydarzenia. Niemniej czułem się w pełni za…, że zasłużyłem na tę bolesność. To był taki, takie pierwsze mocne wydarzenie w tej szkole. Było ich kilka. Miałem wspaniałych kolegów.Ale to już się zaczęło w następnym roku szkolnym, ponieważ krótko byłem. Wyjechaliśmy do Grodziska. A po zakończeniu tam roku szkolnego, akurat, jeszcze przed zakończeniem, 4 maja, w Moniki, mojej mamy imieniny, tata przyniósł klucze do mieszkania na Muranowie. Tam właśnie, do Grodziska. Radość niewypowiedziana. Pokój z kuchnią, trzydzieści chyba sześć metrów to mieszkanie miało, ale z łazienką i wszystkie wygody. Tak że komfort jak na te warunki powojenne. Jeden z pierwszych domów na rogu obecnej Jana Pawła II i Solidarności. Ale chcę tu powiedzieć coś, z czego sobie może nie zdajemy sprawy. Jak ten rejon Warszawy wyglądał, ponieważ ten nasz dom, stojący dzisiaj wyraźnie na skarpie i na… Pierwszy za delikatesami, za tym narożnym, taki cofnięty trochę. Tych narożnych domów nie było. Tylko stał ten dom i chyba dwa domy wzdłuż Solidarności. Reszta terenu ogrodzona siatką, z dużym napisem Muranów. I pozostałe to były ruiny getta. Kościół w tych ruinach, stercząca wieża. Ja przez okno widziałem cały Żoliborz, Bielany i kościół bonifratrów na Kawęczyńskiej. Nie na Kawęczyńskiej, na Konwiktorskiej. Tak że wgląd, to, co się działo za kościołem, później przesuwanym, też na Lesznie, to wszystko było widać przez okno. Natomiast dlaczego te domy wyszło, że są na skarpie? Bo to jest ciekawe. Poziom ulicy obecnej był na wysokości tych domów. To nie była skarpa, tylko tak wyglądał poziom tego całego terenu i między tymi blokami były biura budowy. Nie było ulicy. To były biura budowy Muranowa. W barakach. Natomiast pod naszym domem, z terenu getta szedł, szły tory kolejowe do ulicy Grzybowskiej, gdzie był młyn do mielenia cegły. Olbrzymi młyn, maszyny, które mieliły, i z tego wyrabiano cegłę tak zwaną muranowską. Jeszcze czasami gdzieniegdzie widać takie brudnoróżowe cegły. To właśnie tam z tego młyna te cegły były, później robiono te cegły. I w wykopie szedł tor kolejowy. A więc pod oknami mieliśmy tor kolejowy. A ulica Solna już była w innym nieco poziomie, czyli (08; 00:30:00) druga strona Solidarności, w stronę ulicy Grzybowskiej. A później dopiero, kiedy zaczęto…, postawiono już Muranów, zlikwidowano baraki i ulicę zrobiono w wykopie. I stąd nagle się okazało, że te domy stoją na skarpie, a one były na normalnym poziomie. Tak że taka ciekawostka, której dzisiaj już się raczej historycznie nie odtwarza. Ale tak to wyglądało.Rozpocząłem naukę, to znaczy kontynuowałem już siódmą klasę, czyli ostatnią już szkoły podstawowej. Z powrotem w tej samej szkole numer 1. Ciekawy to był rok, bo to był rok wymiany pieniędzy. To pamiętam, jak to się działo. Z tymi walizkami ludzie chodzili do wymiany. I jak dla mnie było szokujące, kiedy za cenę bochenka chleba później mogłem pióro wieczne kupić w tej samej cenie. Z kolei ciekawa była podróż do szkoły. Ponieważ albo się jechało tramwajem 16, która skręcała przez plac Bankowy, później Dzierżyniak, i się jechało do Marszałkowskiej i do placu Zbawiciela. Albo szło się pieszo. Bardzo często chodziliśmy pieszo. Trzeba było zapleczem Hali Mirowskiej przechodzić, ulicą Karmelicką. Dochodziło się do placu Grzybowskiego, gdzie były sterty ruin i przez ulicę Próżną tutaj się przechodziło, praktycznie przez ruiny, gdzie stoi Pałac Kultury. On stoi na ruinach starej części tutaj Warszawy. Dochodziliśmy do Dworca Śródmieście i dopiero w Marszałkowską. Po drugiej stronie domki takie parterowe, bazar. To wszystko dzisiaj jest już historia. Ale pamiętam tę trasę właśnie takiej pierwszej wędrówki z rodzicami. Albo się jechało tramwajem. Jeżeli jechałem tramwajem, to bardzo często, najbardziej luksusowym miejscem było na tylnym zderzaku ostatniego wagonu, czyli na cycku się jechało tak zwanym. Tak się nazywał. Winogrona wisiały z ludzi, bo drzwi nie były zamykane przecież. Wagon, pierwszy pomost i ostatni były odkryte, tak że zupełnie to inaczej wyglądało niż dzisiaj. Wolno było palić, ale na pomoście. Więc na tych pomostach palacze stali i się zaciągali. Więc była to taka egzotyka tamtego czasu. I taką trasą szczególną po lekcjach to były w 1949 roku uruchomiane schody ruchome. Bo to była największa atrakcja. Trzeba było tam dojść. I jeździliśmy na okrągło po tych schodach. Oczywiście było to tępione przez porządkujących, więc cały spryt polegał, żeby pod ręką jego jednak się przemknąć i jeszcze raz pojechać na schodach ruchomych.W dole był Mariensztat. Mariensztat pamiętam z takich dwóch jak gdyby zawsze towarzyszących sobie imprez. Był kiermasz książki. Loteria fantowa i można było wygrywać te książki. Mam jeszcze egzemplarze książek, tam wtedy wygranych na tej loterii. Bardzo, Czytelnika najczęściej, wydawnictwa, bardzo marny, lichy papier. Ale te pierwsze książki właśnie tam, na loterii fantowej, z Edmundem Baranowskim wygrywałem, pamiętam. A drugie to, co było niezwykłe na Mariensztacie, to imprezy kulturalne, które się tam odbywały. Czyli… estrada i występy. Janowska, Wiech, Chmurkowski, Dymsza, Fogg, no, cała plejada gwiazd tamtego czasu występowała. Później była orkiestra jakaś, tańce. I na tej kostce takiej brukowej, nie brukowej, przepraszam, granitowej tańczyliśmy też. Dzieci też tam trochę się kręciły, ale ja, taki trochę dorastający chłopak też już próbowałem takich jakiś tam przebieżek tanecznych też z koleżankami. I to ta egzotyka tamtego czasu Warszawy. Jeżeli mam wrócić jeszcze bardziej już tak szczegółowo do swoich losów, to szkołę podstawową tam ukończyłem z bolesnym takim trochę akcentem, ponieważ likwidacja harcerstwa była bez naszej, można by rzec, woli, dzieci. Bo to jeszcze dzieci. Siódma klasa to jeszcze nie są dorośli, już podejmujący samodzielne decyzje. Chociaż dzieci wojny były bardzo dojrzałe w takim sprycie życiowym. Natomiast te polityczne, to nie zawsze to szło w parze. Chyba że w domach o tym mówiono. To już wiedziały, o czym wolno mówić w szkole, o czym nie wolno mówić. To było przestrzegane w domu. Ale ta likwidacja polegała na tym, że w szkole, że zebranie, zbiórkę zwołano. Kazano nam oddać nasze chusty i założono czerwone. Zawiązywane tak jak pionierzy, na taki węzełek pod szyją, a nie na szlufkę, jak było z normalną chustą, która miała swoją barwę, związaną z drużyną. I dano legitymacje. Legitymacje, czerwony kartonik z nadrukiem „Czuwaj”, już bez lilijki. Zachował mi się ten kartonik. Tak że wglądało to zupełnie inaczej, ta legitymacja.I żeby taki przeskok zrobić, to później, w 1957 roku, kiedy już odrodziło się harcerstwo, to ono się odradzało też w układzie akademickim. Powstała drużyna akademicka harcerska, która była jednocześnie instruktorską drużyną. Przy Politechnice była harcówka, natomiast z Uniwersytetu Warszawskiego i z Politechniki należeli tam studenci. I każdy z nas pracował z jakąś drużyną harcerską w Warszawie. Ja na przykład z Bogdanem Cywińskim prowadziłem drużynę na Białobrzeskiej na Ochocie. Tak że każdy miał tam jakiś przydział i stamtąd poznałem Bogdana, wtedy bardzo takiego zdecydowanego też w swojej postawie. Tak jak on dzisiaj jeszcze przemawia, to tak go pamiętam też jako harcerza, też takiego, akcentującego każde słowo.Tak że to wydarzenie likwidacji harcerstwa. Też się później, po latach dowiedziałem, to po latach się dowiedziałem, że hufce drużyny, które miały swoje sztandary, musiały je zdać i te sztandary palono w kotłowni, pod nadzorem. Palaczowi czasami się udało coś przemycić i w ten sposób został przemycony sztandar liceum, z liceum Władysława IV, który dzisiaj jest w Sali Rycerskiej na Jasnej Górze. O, tak że to też się właśnie dowiedziałem od jednego z harcerzy z tamtych czasów, z tej szkoły. Szkoła. Nie chcę wchodzić w wielkie szczegóły, bo tutaj dużo mam takich wspomnień ciekawych z kolegami, ciekawych ludzi. Jedno wydarzenie. To tylko to zaakcentuję, że jeszcze w siódmej klasie, to był początek roku szkolnego, pani od geografii zadała nam zrobienie albumów geograficznych. I chłopiec, który bardzo był przedsiębiorczy w naszej klasie, Krzysiek Fedorowicz się nazywał, mówi: – Słuchajcie, w ambasadzie amerykańskiej są pisma, tylko wycinać te obrazki i mamy album, w kolorze, piękne. I miał się zorientować, gdzie to się wchodzi. Na ulicy Piusa, po drugiej stronie obecnej ambasady jest, był punkt informacyjny ambasady amerykańskiej. I tam spenetrował. Nikt, strażnika nie ma, nikt nie pilnuje. I mówi: – Chłopaki, idziemy po szkole. I poszliśmy. Poszło nas trzech, nikt nam nie przeszkadzał wejść. Weszliśmy, tam elegancko nas powitano, powiedzieliśmy, o co chodzi. Dostaliśmy całe pliki w języku polskim. Więc w ogóle to była sensacja. Upychaliśmy w tornistry, tam w teczki, kto, co miał, po kieszeniach. Tylko w momencie, kiedy wyszliśmy na zewnątrz, to już nas trzech panów zgarnęło do bramy, cywilów. (08; 00:40:00) Oni widzieli, jak weszliśmy, już na nas czekali pod tą bramą. I oczywiście rewizja, przeszukanie, musieliśmy te wszystkie pisma pooddawać i opowiedzieć całą historię. Wylegitymowali nas z legitymacji szkolnych. Gdzie pracują rodzice? Kto nadał taką sprawę? Co to za szkoła? Kto jest nauczycielem geografii? Takie pytania proste, ale trzeba było odpowiedzieć, bo wiadomo, z jakiej szkoły jesteśmy. Kto był inspiratorem tego? Powiedzieliśmy, że my sami, żeby tutaj przyjść. Kto wpadł na taki pomysł? Krzysiek mówi: – No ja wpadłem, bo wiedziałem, że tutaj są takie pisma, no to dlaczego mieliśmy nie wziąć? Zagrożono wyrzuceniem z pracy rodziców, my zieleni ze strachu, każdy do swoich poleciał zawiadomić. Na drugi dzień tata był rano już w szkole przed wszystkimi. Narozmawiał z dyrektorem, z wychowawczynią, z tą panią od geografii, żeby zakazała robienia tych albumów, żeby już więcej takich pomysłów nikt z młodzieży nie miał. Ale jakoś się sprawa rozmyła, tak że. Ale to było dla nas wtedy też takie mocne przeżycie. Zostaliśmy zatrzymani przez bezpiekę, żeby nas rewidowano. Więc było to dla chłopców przeżycie. Do liceum poszedłem. Tu, gdzie jest dzisiaj Urząd Dzielnicowy Wola, to było liceum ogólnokształcące. I tam trafiłem, z Muranowa było mi najbliżej do tego liceum. I tu też przeżyłem takie bardzo mocne chwile, można by powiedzieć, ponieważ wychowawczynią naszej klasy była pani, która, polonistka, która była bardzo ideowa. Bardzo albo jeszcze bardziej niż bardzo. I w tej swojej ideowości chciała nas zarazić tą ideowością bardzo mocno. Później dopiero powiem jeszcze, co się działo dalej. Ale pierwsza lekcja z nią jako wychowawczynią zaczęła się w ten sposób: – Dzisiaj przyjmuję was do ZMP. Czyli nikt nas nie pytał o zgodę. Byli chłopcy 14-letni, w tym wieku. Klasy były dwie. W każdym poziomie była chłopców i dziewcząt oddzielnie. Mieliśmy niektóre przedmioty razem, ale te, które wymagały pracowni jakiejś czy coś, to nieraz były razem, czy języki. Natomiast ogólne przedmioty były oddzielnie. I wychowawców mieliśmy oddzielnie. I ta pani mówi: – Teraz... Była przewodnicząca ZMP szkolna na tej lekcji wychowawczej. Mówi: – Proszę mówić życiorys. Nikt nas nie pytał o zgodę. Prawdopodobnie gdyby to było na zebraniu wśród studentów, to by było inaczej. Może w ostatniej klasie inaczej, licealnej. Ale tutaj każdy posłusznie mówił swój życiorys. I tak może zabawnie to zabrzmi, ale to wcale nie było zabawne, kiedy ja mówiłem swój, powiedziałem o powstaniu, o obozie. Widzę, że kolega koło mnie płacze. Myślałem, że ja go wzruszyłam opowieścią. Usiadłem, ja byłem na „k”, a on na „s”. Pytam: – Czemu płaczesz? – Bo ty miałeś co opowiadać, a co ja mam powiedzieć? Że mój ojciec jest kościelnym? Więc ten chłopak już przeżywał.ASz: Zrobiło mu się przykro.SK: Przykro, że przy takim podejściu wychowawczyni, to on już ma tyły od pierwszej lekcji, bo ojca ma kościelnego. Więc taka była mentalność tej kobiety. I powiedziała nam, że: – Jesteście wszyscy przyjęci, proszę sobie kupić strój organizacyjny, koszulę zieloną, czerwony krawat. Pozdrowienie jest z pięścią w górę „Cześć pracy!” i tak się proszę organizacyjnie pozdrawiać. Zostaliśmy poinstruowani i w ciągu tygodnia każdy już w koszulce, tak jak trzeba, musiał przychodzić. Więc inne klasy tak nie były ćwiczone, ale ponieważ ta pani miała szczególny wpływ, została po roku dyrektorem szkoły, więc już jej pozycja była bardzo mocna. Natomiast najczęściej czytała nam listy swojego syna, który pływał po morzach jako marynarz. – Mamusiu, dziękuję ci, że wychowałaś mnie na komunistę. I tego typu teksty. Myśmy musieli to z powagą wysłuchiwać, łącznie ze śmiercią Stalina, którą też było trzeba na baczność wysłuchać. Wszyscy w klapach mieli czarne wstążeczki. Po prostu był to dzień żałoby narodowej czy międzynarodowej. Też bardzo podpadłem w tej szkole. I miałem dylemat, po prostu od początku miałem dylemat, ponieważ byłem z rodziny bardzo praktykującej, katolickiej. Byłem ministrantem w swojej parafii. I tego nie ukrywałem, w związku z tym ciągle miałem na ten temat jakieś przycinki, że jestem dwulicowy. Tak, tak jak ja bym z własnego wyboru do tego ZMP wstąpił. No więc. Ale te argumentacja była i to ciągle mi gdzieś tam było wypominane. I z kolegą podpadliśmy bardzo mocno, bo była nudna dosyć lekcja. Prawdopodobnie też chyba matematyki, a między oknami na ścianie, w zrobionych przez nas z papieroplastyki ramach, wisiał wielki portret Dzierżyńskiego. Na całą ścianę szerokość, taki z metr wysoki, tak że duży ten portret był. Bez szkła, tylko tak w papierze to zdjęcie jego i ramki z białej, z białego kartonu zrobione. Ale okazale wyglądał. Ja siedziałem od okna, a kolega bardziej od klasy. W pewnym momencie wziąłem swoje pióro wieczne, tak patrzę na stalówkę, że jest kropelka atramentu i w stronę kolegi dmuchnąłem. Okazało się, że ma na policzku piegi z atramentu. On poczuł, obtarł, spojrzał na rękę i mówi: – Czekaj na przerwę. I ja czekam na przerwę. Dzwonek, wszyscy wstają. On pierwszy się zamachnął tym piórem i ja zrobiłem unik, i w tym momencie przez Felka poleciał taki, cała seria tego atramentu, od twarzy poprzez popiersie tych.... I to zaczęło od razu tak ściekać. Ja się odwzajemniłem koledze, jakoś się tak pozamienialiśmy miejscami, że znów i ja. I w tym momencie, kiedy ja tym piórem się zamachnąłem, w drzwiach się znalazła dyrektorka. I ja trzymam pióro w ręku, chociaż ja tego nie zrobiłem Felkowi, ale ja trzymałem pióro, Felek był już brudny. Klasa zamarła w tym momencie, rozbawiona naszą zabawą. I natychmiast zawieszeni w prawach ucznia, wezwani do gabinetu. Rodzice na drugi dzień do szkoły. Tak że przeżyliśmy bardzo ostre, z obniżoną oceną z zachowania. Mało nie wylecieliśmy ze szkoły. Za taki, bym powiedział, głupi incydent. I kiedy już tak narosła atmosfera wokół tych spraw, że po prostu ja się dusiłem już w tej szkole, to była druga klasa licealna. Już nie wytrzymywałem. I dowiedziałem się, że na Kawęczyńskiej jest przez księży prowadzone liceum, które się nazywało niższe seminarium duchowne.ASz: ? (08; 00:48:55)SK: Nasze, nasze archidiecezjalne. Ale że tam jest w ogóle… to jest azyl. I rodzice się dowiedzieli, ja się dowiedziałem i tak penetrowaliśmy. Zakończył się rok szkolny, ale jak już się zaczęła trzecia klasa, to ja już byłem zdeterminowany, że tam pójdę. Po prostu zmienić tę szkołę. (09; 00:00:00)SK: I faktycznie udało mi się to zmienić. Zostałem przyjęty. Poziom był bardzo wysoki nauki. Ja miałem duże braki. Nauczyciele wspaniali. Historia na bardzo wysokim poziomie. Ksiądz profesor później, Żochowski, późniejszy rektor seminarium, już świętej pamięci, wykładał historią naprawdę z wielkim profesjonalizmem. Natomiast przez dwa lata języka polskiego uczył mnie ksiądz Jan Twardowski. I przy różnych okazjach to opowiadałem, że wtedy nie wiedziałem, że on jest poetą. Nie wiedziałem, po prostu nie wiedziałem. Może byli tacy, co wiedzieli. Ja nie wiedziałem, że on jest poetą. Człowiek o gołębim sercu, anielskiej cierpliwości. W klasie było około 20 chłopaków. I ten człowiek nigdy na nas nie krzyknął, pięknie mówił o Mickiewiczu, o Słowackim. To w ogóle to trudno dzisiaj odtworzyć z pamięci, ale z wielką miłością, wręcz miłością mówił o poezji. Czasami nam czytał wiersze, prawdopodobnie swoje. Ale znów, mówię, w mojej świadomości to się nie odłożyło, że to były jego wiersze. Ale miał niezwykły sposób karcenia nas, który przenikał aż człowieka do szpiku kości. Już następny raz się nie pozwalało sobie samemu, żeby być tak skarconym, jak to czynił. Mianowicie, jego ulubioną postacią literacką była Joasia z „Ludzi bezdomnych”, nauczycielka. I która, jak miała problemy, to mówiła sama do siebie: – Joasiu, Joasiu, jaki w tobie deficyt. I kiedy ktoś się nie nauczył, ksiądz Jan wstawał zza stolika, podchodził utykając do delikwenta, stawał przed nim i lekko kiwając się, mówił: – Joasiu, Joasiu, jaki w tobie deficyt. Ja czułem wtedy od czubka głowy po pięty, że jestem jednym wielkim deficytem naukowym. I więcej już tego popełnić mi nie wolno. Więc pokazuje postać wspaniałego człowieka. Dyrektorem był ksiądz Adam Hoffman, salezjanin. Wspaniała postać też, doskonały wychowawca. Salezjanie mają ten charyzmat wychowawczy, w stosunku do chłopców szczególnie, ale był to doskonały człowiek. Też wielki Polak, wielki patriota. Niestety, tak zaszczuty został później przez bezpiekę, że tragicznie skończył swoje życie. W bardzo ciężkiej był już chorobie depresyjnej. Ale człowiek, którego z wielką miłością też wspominam jako prawdziwego wychowawcę takiego młodych ludzi. Żyliśmy razem, mieszkaliśmy tam. Chłopcy w salach mniejszych, większych. Stanowiliśmy taką wielką, można powiedzieć, rodzinę. Nasi wychowawcy, prefekci grali z nami w piłkę. Jeździliśmy do Młocin, Bielan. Zawsze to było dużo sportu, dużo wycieczek, dużo modlitwy, ale i solidna nauka. Szereg z tych moich kolegów z tamtych czasów zostało też kapłanami. Dzisiaj są też i znanymi nawet kapłanami. Chociażby o rok w młodszej klasie dzisiejszy biskup, ksiądz Józef Zawitkowski. Był w młodszej klasie o rok ode mnie. Właśnie też kawęczyniak. I ten czas też był taki dla mnie czasem, w którym, można by tak powiedzieć, dane mi było zażyć innego powietrza, innej atmosfery w czasach bardzo bolesnych. Niestety, przed, kiedy przyszła matura, którą zdawałem z 12 przedmiotów, okazało się, że ma tylko prawa prywatna i jedyne uczelnie, które mogły mnie przyjąć to był KUL, polonistyka i seminarium warszawskie. I wybrałem to drugie. Byłem półtora roku i uznałem, że po prostu bardziej rodzina mnie pociąga niż kapłaństwo. Chociaż po dzień dzisiejszy ciągle zadaję sobie pytanie, czy to była moja pycha, czy faktycznie brak powołania? A to zawsze będzie za człowiekiem szło. I to mówię otwarcie. Jesteśmy przecież w małżeństwie ponad 50 lat. Nie dziewczyna, nie żadne okoliczności mnie powodowały do wyjścia. Broń Boże. To była jakaś samoocena sytuacji. Chociaż bardzo, bardzo przełożeni żałowali, że to robię, ale jakoś to byłem też zdecydowany w tym. Też dużo przeżyłem z tym związanych. Bo musiałem szybko zrobić maturę, dwa lata przerwy. W liceum korespondencyjnym zrobiłem tę maturę. Tego samego roku zdawałem na Politechnikę, nie dostałem się, bo słaby byłem z matematyki. I zdawałem na pedagogikę, na polonistykę. I niestety, tu to muszę powiedzieć, przerwano mi, zostały praktycznie możliwości tam studiowania w bardzo brutalny sposób. Któregoś dnia, kiedy już byłem w połowie egzaminów, które mi świetnie szły, bo to była jak gdyby druga tura, po…, nie czerwcowe, tylko koniec sierpnia. Jeszcze była szansa dostania się, były widocznie miejsca. I popołudniu, uczę się. Kolega, z kolegą, siedział on, siedzieliśmy w kuchni, uczyliśmy się. Rodzice byli na wakacjach, tak że nie było nikogo w domu. Dzwonek do drzwi. Ja przymknąłem kuchnię, młody człowiek, przedstawia się. Urząd Bezpieczeństwa. Legitymację mi pokazał. Przeczytałem nazwisko. Chyba pamiętam, ale myślę, że to w tej chwili nie jest aż tak ważne. I mówi, że chce ze mną porozmawiać. No, proszę bardzo. Zaprosiłem do pokoju, usiadł. Z teczki wyjmuje papier, rozkłada. – Jesteśmy sami? Mnie automatycznie coś tknęło, mówię: – Tak. Sobie myślę: teraz jak on się odezwie w kuchni, to jestem skończony. Ale kolega słyszy każde słowo, więc siedział jak trusia. On mówi: – Przepraszam pana, mnie interesuje. Pan był na Kawęczyńskiej, pan był na Krakowskim. Tyle złych rzeczy słyszeliśmy o ludziach, którzy tam są, kierują, wykładowcach. No, mam nadzieję, że pan mi pomoże. I on mi rzuca nazwiska dyrektora właśnie, Hoffmana, księdza, niektórych profesorów z Krakowskiego Przedmieścia. Ja mówię: – Proszę pana, muszę pana rozczarować. Ja dzisiaj patrzę na siebie, wtedy człowieka 20-letniego, bym powiedział, naprawdę z szacunkiem. Bo nie byłem aż tak mądry życiowo, ale wtedy, tak mi się dzisiaj przypominają też i słowa tak Jezusa: „Nie martwcie się, kiedy macie o mnie mówić, po prostu samo wam przyjdzie”. I to chyba tak było w tamtej sytuacji, bo taka dojrzałość we mnie się jakaś obudziła. Mówię: – Proszę pana, chcę pana wyprowadzić z błędu. Ja… Bo on odwoływał się do moich kolegów, którzy wystąpili, takie tu rzeczy mu opowiadali. Ja mówię: – Ja wystąpiłem dlatego, że ja uważałem, że się… nie jestem dojrzały do tego, żeby zostać księdzem. I to nikt mnie nie wyrzucał. Nikt mnie nie usuwał, tylko ja sam odszedłem. W związku z tym uważam, że… uważałem, że nie dojrzałem do kapłaństwa. Natomiast czas, który tam spędziłem – to powtarzam w tej chwili dosłownie to, co powiedziałem – uważam, że najpiękniejsze lata, jakie spędziłem w swoim życiu do tej pory. Ponieważ wspaniali ludzie, wspaniali wychowawcy, wspaniali moi koledzy. Tyle zdobyłem wiedzy, szacunku, wiedzy o świecie, o Bogu samym, ale również poznałem wspaniałych ludzi. I ja złego słowa nie mogę powiedzieć o nikim. Chce pan opinię? Proszę bardzo, niech pan pisze. I zaczynam. On złapał pióro. Zaczynam mówić pochlebstwa wręcz, ale pochlebstwa w sensie nie takiego klakierstwa, tylko to, co w sercu miałem, właśnie o tych, o księdzu dyrektorze. A: – Nie, no, to mnie nie interesuje. Ja mówię: – No to ja nie wiem, co pana interesuje. (09; 00:10:00) Mówi: – Proszę pana, to proszę przyjść, to ja przyjdę jutro o tej samej porze. Niech się pan namyśli. Zwinął te papierki, pożegnał się i wyszedł. Kolega wyszedł zieloniutki, mówi: – Słuchaj, dobrze mu powiedziałeś, ale uważaj. To ja mówię: – To ty za, jutro też przyjdź. I będziesz w kuchni siedział będziesz świadkiem rozmowy. Już nie żyje ten, jako kapłan umarł ten kolega. Ale jest świadkiem teraz tam z góry, że nic nie przesadzam w tym, co teraz opowiadam. I dokładnie co do minuty ten człowiek przychodzi i ta sama procedura. Rozłożenie papierów i tak dalej. I słucham. – No i jak? Namyślił się pan? Ja mówię: – Proszę pana, ja się cały czas namyśliłem, odpowiadam. Co pan chce wiedzieć? Więc on znów te pytania. Ja znów ta sama odpowiedź. Mówi: – No to widzę, że się teraz nie porozumiemy. Ale wie pan co? – mówi do mnie. – Ja wiem, że panu dobrze idą egzaminy. I wie pan, ale różnie bywa. A nuż się pan nie dostanie. To gdyby się pan nie dostał, to proszę, tu jest moja wizytówka, pan zadzwoni do mnie. Bo wie pan, drakońskie metody są nieraz skuteczne. Ja dzisiaj żałuję, że tę wizytówkę podarłem. Bo była ze stopniem, był to porucznik. Z telefonami, z nazwą instytucji. Ale w swojej młodości po prostu byłem tak na tego człowieka wściekły, że po prostu podarłem, wyrzuciłem. I proszę sobie wyobrazić, za dwa dni on się… Jeszcze musiałem zobowiązanie podpisać, że nie będę o tej rozmowie nikomu nic mówił, o tajemnicy rozmowy. I po dwóch dniach idę na uczelnię, bo już wyniki są wywieszone. Mnie nie ma. Idę do dziekanatu, pytam: – Dlaczego? – Proszę zaczekać – sekretarka mówi. Wyszło chyba tam dwóch jakiś interesantów. – Proszę pana, ja panu nic nie mogę powiedzieć. To jest lista, na której pracowała komisja. Wszyscy przyjęci mają czerwone kółko przy nazwisku, niech pan sobie zobaczy swoją, tę listę. Ja mam czerwone kółko, ale jestem skreślony i mam znak zapytania z boku. Czyli byłem do dyspozycji ich. Jakbym zadzwonił, tak bym był odblokowany. Ale ponieważ nie zadzwoniłem. I tak się skończyła moja historia z polonistyką. Groziło pójście do wojska. Może też i trzeba było iść do tego wojska wtedy. Bo wtedy wszyscy dostawaliśmy te karty powołania na jesieni. Ale kolega mówi: – Słuchaj, jest możliwość dostać się na wydział prawa. Ja mówię: – Jak to, przecież jest po egzaminach. – Ale warunkowo. Mój kolega tak się dostał. I napisałem podanie. Nie, przepraszam, kłamię. Poszedłem do prodziekana, profesora Jakuba Sawickiego, który wykładał przed wojną prawo kanoniczne we Lwowie na uniwersytecie. Historyk wspaniały, od historii państwa polskiego, historii prawa… państwa polskiego. I. Starszy pan. Ja tak mówię, jaką mam historię, co się wydarzyło. Wszystko mu opowiedziałem, jak ojcu. On tak patrzy na mnie, mówi: – Wiesz co dziecko? Masz tu papier, pisz. Proszę o przyjęcie na drugi rok studiów wydziału prawa. – Tylko tyle? – Tak, tylko tyle. A on z boku napisał: „Zgoda, warunkowo. W czasie trzeciego semestru należy zaliczyć cały pierwszy rok”. Kto studiował prawo, to sobie zdaje sprawę, co to znaczy pierwszy rok pamięciowo. Cała historia powszechna państwa i prawa, historia doktryn polityczno-prawnych, historia prawa polskiego. I jeszcze kilka innych, a, ekonomia… kapitalizmu, bo to było na pierwszym roku, te przedmioty. Ale jest to jakaś deska ratunku. I bardzo jestem, po dzień dzisiejszy, panu profesorowi wdzięczny za to, że tak po ojcowsku mnie potraktował. Ale proszę sobie wyobrazić, że w końcu lutego zaliczyłem półtora roku studiów. Czyli cały pierwszy rok, drugi, ale trochę łeb pękł. Trochę i mojej winy, bo takie przegrzanie spowodowało też i takie odpuszczenie. Zaczęły się troszkę problemy, ale nie skończyłem tych studiów. Spadłem z nich na jednym nazwisku, z prawa karnego, które później się okazało nazwiskiem człowieka, który też się zapisał w historii polskiego sądownictwa lat stalinowskich, o czym dopiero się dowiedziałem w latach 90. Profesor Igor Andriejew, który był sędzią w tamtych latach. Ale tak się, trochę to jest wewnętrzne rozgrzeszenie, że od takiego dostałem lufę i mnie nie puścił dalej. Może dobrze się stało. Przeżyłem bardzo proces. Wtedy w ramach ćwiczeń byłem na procesie taksówkarza, Magdziarza… Młody chłopak, Magdziarz, zamordował taksówkarza, zastrzelił z broni swojego szwagra milicjanta. Byłem na całym tym procesie, widziałem ojca, który chciał ratować tego syna. Jak się ten ojciec w gumiakach wstydził usiąść przy ludziach na sali rozpraw. Siedział na schodkach, na ziemi. Czuł się tak niegodny przy normalnych ludziach po prostu. Ten chłopak cały swój, schedę rodzinną przepisał na wdowę po tym zamordowanym, ale dostał wyrok śmierci i został stracony. Był komunikat, że z prawa łaski nie skorzystano. Tak mną wstrząsnęło to, bo śledziłem później czy dostanie ułaskawienie, czy nie. W każdym bądź razie to mnie też jakoś nastawiło dosyć względnie do tego kierunku studiów. Ale też i było dużo własnego, osobistego lenistwa trochę. Trochę zachłyśnięcia się życiem.Wszedłem w duszpasterstwo akademickie, wspaniałych kolegów miałem, wspaniałe towarzystwo. Wyjeżdżaliśmy na obozy latem. To też taki jeden obóz szczególnie może budzić takie, jak wtedy sposobem pewne rzeczy organizowano. Dzisiaj to by było wszystko normalnie, lege artis. Ale żeby dla trzydziestu kilku osób zorganizować w Giżycku obóz, to ja z kolegą. Ja byłem harcerzem wtedy, instruktorem harcerskim, prowadziłem drużynę. Więc mundur i wszystko tak jak trzeba było i z kolegą pojechaliśmy do Giżycka wynająć miejsce i załatwić cały ekwipunek do tego wyjazdu. Ale najpierw znaleźliśmy miejsce. Najgorsze z możliwych, pięknie położone, tylko nie wiedzieliśmy, że tam są straszne komary. Piękna Góra między Wilkasami, a Giżyckiem, półwysep malowniczo położony. Ale później trzeba było i materace, i łóżka, i siano, słomę do tych sienników, bo to na tych zasadach się… Przecież nie było dmuchanych materacy wtedy. I wpadliśmy na pomysł, że pójdziemy do jednostki. Tam stała jednostka jakaś zmotoryzowana. Zameldowaliśmy się po harcersku. Dwaj młodzi ludzie w mundurach u dowódcy, pamiętam w stopniu majora, że jesteśmy drużyną akademicką, że mamy zamiar tu w sierpniu przyjechać. Dostaliśmy maksymalną pomoc, czyli słomę do sienników, łóżka polowe do namiotów, wszystko zostało nam wypożyczone, samochodami wojskowymi później przywiezione na miejsce i jednostka do końca wiedziała, że to są harcerze. A że instruktor harcerski, nasz duszpasterz, ksiądz Jerzy Dziurzyński, drugi imię Kacper i między nami to był Kacper, uchodził dla wojskowych jako tutaj starszy wiekiem, też harcerz. Obóz był piękny, wspaniałe przeżycia. Ale później trzeba było zrobić ognisko. Zaprosiliśmy wojskowych na ognisko, wszystko się odbywało (09; 00:20:00) w duchu harcerskim i nie wiedzieli, ze jest to duszpasterstwo od świętej Anny z Warszawy, akademickie. Więc takimi sposobami też się wtedy pewne działania młodzieży katolickiej odbywały.A później przyszedł taki czas, że poznałem swoją małżonkę. Nie wiem, czy to wspominać. Śpiewaliśmy w chórze. Mój tata śpiewał na chórze na Lesznie, ja śpiewałem, i żona śpiewała tam jeszcze wcześniej od nas. Mieszkała też obok, najpierw na Karmelickiej, później już na Mokotowie, na Dąbrowskiego. W każdym bądź razie któregoś dnia w czasie próby, to był koniec listopada, chyba 1958 rok, trzymając dwa bilety w ręku na koniec próby, mówi: – Mam bilety na Kiepurę i Martę Eggerth. Muszę powiedzieć, że zadziałało błyskawicznie. A patrzyła na mnie. Więc natychmiast zgłosiłem gotowość i byliśmy na koncercie Kiepury. Wtedy pierwszy i ostatni raz z Martą Eggerth w Sali Kongresowej. Datę pamiętam – 7 grudzień 1958. Pięknie śpiewali. Odprowadziłem żonę do domu i tak się zaczęło.Tak się zaczęło, a później 25 czerwca wzięliśmy ślub, już w 1959 roku. Tak że nietrudno się domyślić, że 50 lat minęło w zeszłym roku. I jakoś tak mogę powiedzieć, że z perspektywy tych 50 lat jestem człowiekiem spełnionym, o, w życiu rodzinnym.W 1960 roku przyszedł na świat syn jeden, Jacek. Po kilku latach, w 1957 przyszedł drugi, Paweł. I, niestety, więcej nie mieliśmy dzieci. Ale. Była pani też świadkiem, bo przyszedł syn, odwiedził nas na chwilę, wpadł. Drugi w tej chwili jest we Francji z koncertami, właśnie dzisiaj zaczął powrót do Polski, z operą kameralną. Już są ludźmi dojrzałymi. Jestem dziadkiem z żoną, babcia. Wnuczka 23 lata w tym roku kończy, wnuczek 21, dzieci starszego syna. Córka młodszego syna, 20 lat. Tak że jest ten czas już nieubłagany, dla nich piękny. Ale przypominają mi się moje lata. Zawsze tak jak patrzę na nich, co ja robiłem, jak miałem 20? Aha, 20 lat, to znaczy zacząłem studia. A 21? Aha, to ja byłem wtedy na obozie w Giżycku. A 23? A to właśnie już tatą zostałem. Więc czas i tak jest porównywany przeze mnie. Żona pracowała przez lata trochę na kolei, później przez wiele lat pracowała w Bumarze, w latach 70., 80., do przejścia na emeryturę. I też z tym okresem wiążą się też dla niej już osobiście jakieś też wspomnienia zawodowe.Ja natomiast swoją pracę zawodową tak naprawdę rozpocząłem w 1959 roku. I była to niezwykła praca, ponieważ zupełnie, znaczy. lubiłem sport, uprawiałem trochę sport, ale teść mój, który był działaczem sportowym w klubie Sarmata, akurat wakowało stanowisko kierownika klubu. I zostałem kierownikiem klubu Sarmata. Nie był to może najlepiej zawodowo wypełniany czas dla mnie, natomiast wspaniałych ludzi poznałem. Bo proszę sobie wyobrazić, że w tym klubie przecież trenowała nie kto inny jak Elwira Seroczyńska, wicemistrzyni ze Squaw Valley w łyżwiarstwie szybkim. Jej mąż Jacek był trenerem. Znałem ich osobiście. Jeździł Staszek Królak na rowerze. Trenerem był Ruciński, później trener kadry też narodowej. Byli tam i inni sportowcy, trenował również pan Sobkowiak, bokser czasu olimpiady w Berlinie. W hali, która była dosyć mizerna, ale w tamtych czasach tych hal sportowych było mało, trenowali tenisiści z Legii. A więc trener, pan Tłoczyński. Gąsior, zawodnik. Nawet Skoleckiego pamiętam też, który przecież sukcesy w tenisie i za granicą, po powrocie z zagranicy z Francji, też odnosił u nas. Więc cała plejada tych sportowców się przewinęła. Byli doskonali lekkoatleci. Badeński zaczynał właśnie w Sarmacie, później podkupiony przez Legię. Stąd ten okres taki bardzo dla mnie, ciekawych ludzi poznałem. Poznałem. Prezesem był pan Szkiela Stanisław, napastnik środkowy drużyny Sarmaty przed wojną w piłce nożnej. Jego syn, dziennikarz Wojciech Szkiela zajmował się jako dziennikarz sportowy kolarstwem, więc później on taką pieczę też i nad tym, tą sekcją. I tak jak patrzę na te czasy lat 50., 60, to dzisiaj aż serce się kroi, kiedy patrzę, że tylko został kawałek bramy. Ogrodzone, zburzone wszystko, zniszczone boisko, wszystko zniszczone. Bo coś tam ma powstawać innego. Czy osiedla, czy jakiś tam mini obiekt sportowy. A był to obiekt, który dawał dużo radości i młodym ludziom, i grali w różne, chyba z 10 było dyscyplin sportowych. I taką nostalgię czuję. Chociaż myślę, że bez bólu się ze mną rozstawano, ponieważ nie bardzo też nadawałem się i nie chciałem być towarzyski, tak bym to nazwał, najoględniej. Nie pasowałem trochę do niektórych i w związku z tym odszedłem z tej pracy. Kolejna praca, bardzo ciekawa. Pracowałem w administracji w Lotniczych Zakładach Remontowych na Kole. Wojskowe tam remontowano odrzutowce, ale te pierwsze polskie odrzutowe samoloty. Też przewspaniałych ludzi poznałem, niesamowitych. Między innymi pilota, Łokuciewski chyba, z Dywizjonu 303. Był oblatywaczem samolotów. Prowadziłem tam też rachubę płac, a więc te wszystkie płacowe sprawy, i też i wojskowych, i oficerów, podoficerów, ale i również i cywilnych pracowników, których była większość. Ale kadra kierownicza była wojskowa, bo tak sam charakter zakładu na to wskazywał. Był doskonały dyrektor, nie fachowiec w sensie lotniczym, natomiast doskonały organizator. Niewielki dosyć taki, otyły człowiek, ale z… Jego notatki, które robił zawsze na paczce papierosów Sportów były bardziej nieraz dokładne niż szefa produkcji. Jak on liczył, skąd? Nielogiczne były cyfry, które tam wpisywał, a logiczny był wynik, który się okazywało był bardziej trafny bardzo często. Bardzo go też sympatycznie wspominam, pułkownik Skóra. Bo też był taką barwną postacią, niewielki wzrost. A na uroczystościach musiał kordzik zakładać, więc zabawne było, kiedy on z tym kordzikiem szedł. I załoga nie mogła sobie tego przepuścić. Wszyscy z daleka go witali: – Panie dyrektorze, dzień dobry, dzień dobry. On zaczerwieniony, zawstydzony, bo kordzik mniej więcej był na połowie łydki, a normalnie byłby dużo wyżej, gdyby był wyższy. Ale też okazywał duża taką, duży rozsądek. Nie płacono nam za godziny nadliczbowe, pracownikom administracyjnym, a robienie list płac było mordercze wręcz, bo to trzeba było z kart pracy zsumować zarobek każdego pracownika. Nieraz to było 0,15 godziny. I teraz trzeba było to przeliczać na czas, (09; 00:30:00) później na złotówki i te karty wszystkie zsumować, więc to była mordercza praca. Kobiety, które to robiły razem ze mną, to po prostu… I sprzęt był inny niż dzisiaj. Listy się robiło ręcznie. Trzeba było to pisać, zsumować później na sumatorach, na tak zwanych kręciołkach mnożyć. To były ciężkie operacje. Listę się robiło przez 10 dni od ostatnich kart, które spływały ostatniego dnia do. 10 wypłata. Więc trzeba było siedzieć wiele godzin ponad czas i później te godziny trzeba było odebrać. I tak się składało, że pierwsze dni po wypłacie ten pokój pusty. Główny księgowy tego nie mógł zrozumieć i ciągle mnie delikatnie objeżdżał z tego powodu. Cywil zresztą. Tego… ja też nie mogłem zrozumieć, że on jako cywil tego nie rozumiał, nie wojskowy. I skarżył na mnie do dyrektora. I rozmowa u dyrektora się kończyła w przezabawny sposób, co nie było takie zabawne dla mnie, ale już się do tego w pewnym sensie przyzwyczaiłem. Został… Był wzywany on, sekretarz partii, ? (09; 00:31:15), związki zawodowe i ten, który mnie skarżył, czyli księgowy, i ja. I dyrektor, jedząc drugie śniadanie, my staliśmy wszyscy, a on siedział za biurkiem. W szklance z musztardą maczał kiełbasę ugotowaną na gorąco, majtał nogami w powietrzu, bo nie sięgał do ziemi, więc w ogóle taka sytuacja już była dosyć przezabawna, ale mówi tak: – No to ty teraz. I pokazywał głową na głównego księgowego. I ten zaczynał mówić, dlaczego mnie skarży. Jak już skończył, mówi: – No to ty teraz, Kicman. To ja stawałem i też opowiadałem, dlaczego ja muszę w ten sposób robić, żeby te godziny odebrać. Rozmowa się za każdym razem, to może nie być śmieszne po roku czy po półtora roku takich spotkań, kiedy kończył za każdym razem jednakowo dyrektor. Mówił do mnie tak: – Wiesz co, Kicman? Ty masz rację. Ale nie ogon psem, a pies ogonem kręci. Do roboty obydwaj. I nas wyrzucał, po prostu. I to się tak kończyło. Więc ja wiedziałem z góry, że to się tak skończy, ale samo przebijanie się przez tą atmosferę tak zaowocowało, że kiedy szedłem do pracy i usłyszałem sam swój głos, dyskutującego człowieka ze swoim szefem, powiedziałem: – Nie zwariuję. Nie dam, nie pozwolę, żeby mi to strzeliło na głowę po prostu, to, co przeżywam. I tego samego dnia złożyłem wypowiedzenie z pracy. I odszedłem. Ku żalowi dyrektora nawet, ale on mnie rozumiał. Znaczy, nie widział potrzeby zmiany głównego księgowego z mojego powodu, natomiast moją sytuację rozumiał. I tak to się skończyło, że ja odszedłem, za obopólnym porozumieniem, tak że tu mi na rękę poszedł, ale z bólem dosyć dużym, dlatego że musiałem zwrócić pożyczkę mieszkaniową warunkową. Gdybym pięć lat pracował, nie musiałbym oddawać pieniędzy, a tak musiałem oddać całą pożyczkę. W ratach oczywiście ją spłacałem, ale oddać musiałem. Bo w międzyczasie, po pięciu latach oczekiwania na mieszkanie, samodzielne dostaliśmy na Kole, Sowińskiego, dwa pokoje z kuchnią. Z żoną przeszczęśliwi. Pierwsze w życiu własne mieszkanie. I stamtąd miałem nawet niedaleko do pracy, stąd chodziłem pieszo. Tak że jeszcze jest taki wątek, który tutaj temu jak gdyby towarzyszy. Byłem człowiekiem młodym, nie angażowałem się politycznie, natomiast miałem… działałem trochę w samorządzie mieszkańców, chciałem coś robić dla ludzi pożytecznego. I jako bezpartyjnego wytypowano mnie na radnego. I w 1965 roku, 27-letni mężczyzna został radnym na Woli. Trafiłem do bardzo dobrej komisji budżetu i planu. Szefem komisji był pracownik Komisji Planowania przy Radzie Ministrów. A więc starszy pan, ale z doskonałą wiedzą fachową. I ja przy nim się bardzo dużo nauczyłem operowania budżetem jednostki terenowej, jaką była Rada Narodowa wtedy. I to mi tak bardzo zapadło w moją wiedzę, pogłębiło moją wiedzę na ten temat. Ale jednocześnie samo dojście do tego radnego. Co jeszcze, taka refleksja. Nigdy jako radny pieniędzy nie dostawałem. To wszystko było społecznie, naprawdę. Żadne posiedzenia komisji, pieniędzy nie dawano. Jak ja dzisiaj patrzę na tę sytuację, gdzie jest… radni, od gminy poczynając, po najwyższe… za posiedzenia komisji, za ten, te kłótnie o te pieniądze, to po prostu się w mojej głowie nie mieści jako społecznika. Bo ja pracowałem społecznie, a nie za pieniądze. A dzisiaj ten, co mówi, że pracuje społecznie, pracuje za pieniądze. On dostaje za to konkretną gratyfikację. Ale jak już jak gdyby trochę na tę szerszą wodę wypłynąłem, to zaczął się problem partii. Zaczęto za mną chodzić, żebym wstąpił do partii. I już to miało miejsce w Lotniczych Zakładach, zmieniłem pracę, poszedłem do, w Zjednoczeniu Przemysłu Gazowniczego pracowałem i to samo się powtórzyło. W międzyczasie jako na radnego, który tam już coś potrafił i zabrać głos, i powiedzieć, Stronnictwo Demokratyczne się moją osobą zainteresowało. Koledzy radni mówią: – Słuchaj, wstąp do nas. Jest to partia niemarksistowska, będziesz miał spokój. Tak mówili. – Nie będą się ciebie czepiać, a będziesz już do jakiejś partii należał. I tak się stało. Wstąpiłem, po roku już byłem szefem klubu radnych Stronnictwa. Bardzo szybko mi zaproponowano pracę w Stronnictwie i… Ale też ciekawą, bo taką koordynacyjną do spraw Rad Narodowych, a więc jak gdyby pracę wszystkich radnych, koordynowanie pracy radnych ze Stronnictwa, ale i w układzie stołecznym, i w układzie dzielnic. Więc jak gdyby zacząłem mieć taką wizję, spektrum na w ogóle sprawy dotyczące pracy tych organów przedstawicielskich. Oczywiście wybory nie były demokratyczne, jak ktoś był na miejscu mandatowym, to ten wszedł, a kto nie był na miejscu, to nie wszedł. Ale w porównaniu z dzisiejszymi czasami, znów, z pewną taką nie nostalgią, broń Boże, ale i z żalem patrzę. Że w tamtych czasach, tych, gdzie mówiono, że nie ma tej demokracji, było iluś mandatariuszy, była to oczywiście duża mniejszość, którzy byli bezpartyjni. A przecież dzisiaj, jak się nie należy do partii, to się do żadnego organu nie dostanie. Więc gdzie jest miejsce dla ludzi, którzy chcą działać społecznie? Nie ma. Nie ma. Tylko zarząd, samorząd mieszkańców, różne organizacje społeczne, ale w układzie tym szerszym trzeba należeć do partii. To to już jest dla mnie nie do pomyślenia. Między innymi dlatego też ja już później, po roku 1980 sobie całkowicie. Różne miałem propozycje, nawet i poselskie. To wszystko odłożyłem na bok. Powiedziałem: – Nie. Nie.Natomiast jedną jeszcze rzecz chciałem. To mi w tej chwili tak troszkę umknęło. Zanim. Ale związane właśnie z Wolą. Kiedy byłem niespełna rok, ponad rok po ślubie, dziecko już przyszło na świat pierwsze, dostałem kartę wcielenia do wojska do desantu morskiego w Ustce. Więc rozpacz w domu, bo tak: żona na urlopie macierzyńskim, ja pracujący, pójdę do wojska, jak tutaj. Rodzice pomogą, ale jest to jakiś dramat, wyłączony człowiek na dwa lata. Odwołałem się. Nie chciano w ogóle nawet przyjąć, ale wymusiłem, a już miałem bilet. Tak że miałem tydzień czasu na wyjazd. Ale jakimś cudem, że w końcu mnie skierowano jeszcze raz na komisję. Już nie pamiętam tego, jeszcze jakieś badania przeszedłem, jeszcze coś. Ale te badania były bezwynikowe dla mnie, nic mi to nie dało. Bo bazowałem, że idę do desantu morskiego, jestem ciężko chory na reumatyzm, byłem sparaliżowany. Ale to w ogóle nie docierało do nikogo. (09; 00:40:00) I stanąłem przed komisją. W tych majtkach stoję przed komisją. Przewodniczył zawsze i tak i chyba dzisiaj jest, już dzisiaj nie, ale wtedy, w ostatnich czasach, kiedy były komisje poborowe, przewodniczący Rady Narodowej. I tutaj był dzielnicowy Rady, pan Domański. Wziął mój dowód osobisty, otworzył i w tym momencie wypadła moja litera „P” z obozu. Spojrzał na mnie i mówi: – W którym obozie byłeś? Mówię: – Bergen-Belsen, a później obóz pracy. Złożył dowód i mówi do tego oficera, który siedział obok niego. Mówi: – On już swoje wojsko odsłużył. Proszę kategoria D. Niezdolny w czasie pokoju. Ten człowiek jest… Byłem na jego pogrzebie nawet, pana Domańskiego. Leży pochowany tak naprzeciwko prawie kościółka tego świętego Grzegorza na Woli. Zawsze z wielkim sentymentem przechodzę koło tego grobu, bo ten człowiek w jakimś sensie też zaważył na moich losach życiowych, które też nie wiem jakby się mogły dalej potoczyć, gdybym do tego wojska poszedł. Tak że to taka dygresja, ale ta Wola mi też wtedy tak bardzo pomogła przez tego konkretnego człowieka. I później zacząłem pracę właśnie w Stronnictwie Demokratycznym, w tym takiej koordynacji spraw dotyczących radnych. Ale jednocześnie zaproponowano mi prowadzenie klubu, który tam na ulicy Widok funkcjonował. To był taki trochę towarzyski jakiś… Czy sobie panowie grali w karty, w brydża, a to w szachy, to jakieś inne gry, kawa, była możliwość zamówienia ciastka. I kiedy mi to zaproponowano, pomyślałem sobie, że jest to doskonała okazja, by pokazać trochę ciekawych spraw. I myślę, że mi się udało, bo później kiedy przeszedłem z tego wymiaru stołecznego na wymiar dzielnicy na Żoliborzu, kontynuowałem tę działalność klubu.Zacząłem organizować spotkania w wymiarze historycznym. Na przykład 1939 rok w Warszawie, wojna w Wietnamie, która wtedy trwała. Zrobiłem wystawę. Nawet przyszli przedstawiciele z ambasady Wietnamu. Oczywiście tylko z jednej mogli przyjść, bo nie przecież z Południowego. Ale była to wystawa, która bardzo duży miała, dostałem dużo zdjęć z naszego wojska, jednocześnie z agencji wojskowej fotograficznej i jednocześnie dostałem od nich, z ambasady. Tak że ta skala tych dwóch wojen była pokazana. Później chciałem pokazać nasze losy przez pryzmat też relacji historyków. Był Leszek Moczulski, mówił o 1939 roku. Później Stanisław Podlewski, powstanie warszawskie i losy na przykład jego książki. Ciekawą rzecz powiedział, że książkę „Przemarsz przez piekło” i „Rapsodię żoliborską” pisał w czasie powstania, bo on przecież walczył w powstaniu, oficerem był. Był w oflagu później, po kapitulacji. I pisał, już notował w czasie powstania wydarzenia, a później spisywał w oflagu. Więc miał wszystkich świadków jak gdyby pod ręką. I kiedy już wydał książkę, ona się ukazała… Ja ją, pierwsze wydanie czytałem w 1949 roku „Przemarszu przez piekło”, jeszcze taki bardzo, w prymitywnym wydawnictwie w sensie papieru. Ale już pierwszy raz przeczytałem w 1949 roku. Mnie bardzo zafascynowała. I poznałem tego człowieka właśnie wtedy, kiedy zaprosiłem. Więc te spotkania klubowe. Okazuje się, że również w pisaniu „Przemarszu przez piekło” i uczestniczył w relacjach i właśnie Baranowski Edmund, i Basia Mistrzak-Szyrla. I tak mieliśmy wspólny już punkt zaczepienia. Bo mówi: – Wie pan co, zrobiłem pewien sprawdzian. Po 15 latach od napisania książki zwróciłem się do tych, którzy tak najbardziej żywo relacjonowali wydarzenia, ale obiektywnie, mi się wydawało. Że jakieś notatki pogubiłem, żeby jeszcze raz zrelacjonowali.(10; 00:00:00)SK: Mówi: – Po 15 latach właśnie zwróciłem się do tych moich współrelacjonujących wydarzenia, żeby jeszcze raz powtórzyli. Mówi do mnie pan Podlewski: – Wie pan co? Jak zupełnie zmienił się również ich pogląd na sprawy. Dlatego, że w pierwszych relacjach, kiedy jeszcze w obozie opowiadali, to mówili tak: – „Dostałem rozkaz, wykonałem, kazali mi”. Albo... Ale po 15 latach to było tak: – „Rozkazałem, kazałem”. Już byli sami dowódcy. Już ta ranga ich historycznej roli już... Wtedy, kiedy relacjonowali, relacjonowali wydarzenie. A później swoją rolę w wydarzeniu. I mówi: – Wie pan, bardzo mnie to czegoś nauczyło. Że po latach wspomnienia już nie są tymi samymi wspomnieniami. I ja ciągle, nawet opowiadając czy pisząc, tak się zastanawiam, że bardzo często chyba ja jestem trochę do nich podobny. Jak gdyby człowiek chciał w jakiś sposób zaznaczyć siebie. Podkreślić swoją rolę, chociaż ona była prawie żadna. ASz: ? (10; 00:01:28)SK: Niedostrzegalna w tamtym czasie. Ale to jest takie, taki trochę snobizm, trochę egoizm, trochę pycha, trochę wszystkiego po trochu, żeby pokazać siebie. A trudniej mówić o innych, a siebie tylko w tle. To jest bardzo trudno.Ale wracając do tych wydarzeń. Po relacjach pana Stanisława Podlewskiego, którego po dzisiaj, dzisiejszy dzień mam jak gdyby w dwóch wymiarach jego twarz. Jedną, która jest nawet na wielu zdjęciach z powstania warszawskiego, jak harcerz, w mundurze harcerskim strzela z Błyskawicy, a on za nim w furażerce, oficer, jak gdyby naprowadza na ogień, ogień na jakiś cel. I druga sytuacja tego pana Podlewskiego, starszego pana w berecie, tak mocno filuternie zsuniętym na jedno ucho. Już taki trochę inny. Ale bardzo cenię sobie jego takie historyczne zacięcie i oddanie rzeczywistości, którą spisywał.Kolejną osobą, która mi też utkwiła w tamtych czasach szczególnie, z tamtych czasów, w pamięci to był Edmund Męclewski, którego też zaprosiłem jako dziennikarza od spraw niemieckich, który się w tej tematyce specjalizował. A wiedziałem od mojej mamy, że był brawurowym oficerem AK, że również w różnych akcjach uczestniczył, łącznie z odbiciem łączniczki.I tu powiem o tym wydarzeniu, bo ja nie wiem, czy ono gdziekolwiek jest zapisane. Znam je z relacji mojej mamy. Mogę tutaj coś w szczegółach pokręcić. Ale pewna idea jest bezwzględnie realistycznie dosyć przedstawiona.Otóż było tak, że dwie łączniczki były takim pasem transmisyjnym między Katowicami a Warszawą. Konspiracja tam, tu w Warszawie, akowską. … Jedną z nich była pseudonim „Róża”, późniejsza żona pisarza katolickiego, Zbyszka Bednorza, który był jednym z szefów mojej mamy też w czasie okupacji. Ale to później. Natomiast wtedy bardzo piękna kobieta, zwracająca uwagę wielu mężczyzn swoją urodą. I pojechały te dwie łączniczki do Katowic. Okazuje się, że był kocioł, czyli wsypa i czekano już na kolejnych. Zostały natychmiast przewiezione do Gestapo i poddane przesłuchaniu. Ta jedna łączniczka, która miała męża w obozie koncentracyjnym, w bardzo trudnej była sytuacji. Dziecko z matką mieszkało właśnie na Śląsku. Po szantażu w stosunku do niej, co do męża, co do dziecka, z groźbą ich zlikwidowania, podpisała listę. Róża bez szantażu zrobiła to natychmiast. I ona pierwsza była wyekspediowana do Warszawy. Wiózł ją gestapowiec w cywilu. Z tym, że ona robiła to wszystko świadomie, wiedziała, co robi. W pociągu, zostawiając w przedziale torebkę, powiedziała, że do toalety wychodzi. I jak pociąg podjeżdżał do stacji, wyskoczyła i wsiadła do pociągu jadącego z powrotem do Katowic. Tak że zgubili ślad, bo sądzili, że ona jest na trasie do Warszawy. A ona wróciła do Katowic i z pierwszego miejsca, gdzie można było zatelefonować, zadzwoniła w Warszawie, że jest wsypa i uprzedziła o całej sytuacji. Przeczekała w Katowicach i dopiero po pewnym czasie wróciła do Warszawy. I została później przerzucona gdzieś tam, w inny rejon, żeby ocaleć. Natomiast tamta już świadomie. Ale też „Róża” powiadomiła, że tam coś się dzieje z tą drugą łączniczką, co trudno jest odpowiedzieć, jak ona się zachowa, bo przecież oddzielnie były przesłuchiwane. W każdym bądź razie tamta została przewieziona do Warszawy. I jak się później okazało, miała za zadanie chodzić po ulicy i rozpoznawać, jak ktoś… też znajomych niby z konspiracji. Jak się komuś ukłoni, a za nią szli gestapowcy. I już tamtą osobą, której się ona ukłoniła, już oni się mieli zająć. To nie zdało egzaminu, ponieważ ona nie chciała zdradzać. Ona nie miała zamiaru zdradzać, tylko po prostu z lęku. Cały czas myślała, jak też i chyba z sobą skończyć, ale nie miała do tego środków. Była zakwaterowana w hotelu niemieckim, mieszkała w hotelu, strzeżona. Więc była w bardzo trudnej sytuacji. Miała… Łączniczki miały punkt swój kontaktowy, w kościele świętego Krzyża. Konkretna ławka. I co drugi dzień czy tam któryś do tej ławki przychodziły na zmianę. I między innymi była wyznaczona moja mama. I ona też była tam, w tym kościele, o innej godzinie. One się nie spotkały. Ale zostawiła wiadomość, taki gryps. Gdzieś tam w umówionym miejscu, w tej ławce, miała wcześniej napisane: „Proszę mnie zlikwidować”. Widocznie tylko na to mogła liczyć. Odbyła się rozprawa. Sąd polowy, konspiracyjnie została skazana na śmierć. Dla ratowania całej organizacji, bo wszystkie adresy, wszystko w Warszawie, wszyscy zmienili miejsca zamieszkania. Po prostu to, co ona wiedziała już… Zresztą zaczęła podawać adresy, ale tych, co zginęli, albo tych, co są wywiezieni do obozów. Więc też Niemcy się szybciutko zorientowali. I mama przekazała znów do kościoła jednym słowem: „Zgoda”. Ale ona się wystraszyła. Przestała wychodzić na dwór. I teraz co zrobić dalej? Bo ona w pewnym momencie pęknie. Odbyła się druga rozprawa, na której moja mama, w której uczestniczyła jako… pisała, jako sekretarz tej rozprawy. I zapadł taki wyrok, że anulują wykonanie wyroku, a ma być odbita. I wyznaczono do tego właśnie Męclewskiego. Perfekt władający niemieckim, wszystkimi dialektami, blondyn, niebieskie oczy. No już taki, już lepszego typa nie można było wybrać. Szczupły, doskonale sylwetką pasujący na nordycki typ. Dobrano jeszcze jednego. Tylko teraz trzeba było znaleźć ciało podobne do tej łączniczki. Dwa czy trzy dni szukali po kostnicach w szpitalach. (10; 00:10:00) I wykupili jakieś ciało bezdomnej czy tam gdzieś kobiety mniej więcej podobnej. Załadowali walizę. Ja mówię okropne rzeczy w tej chwili, ale to jest… to się działo. Załadowano walizę i oni z papierami oficerów jadących do Berlina na urlop zatrzymali się w tym hotelu. Z tą walizą z tym ciałem. I kiedy szli tam niby do swojego pokoju. Oczywiście poszli, bo wiedzieli już, to wiedzieli, bo ona tam w tym swoim grypsie podała, gdzie ona jest zakwaterowana. Weszli do niej do pokoju. Jak ona ich zobaczyła, to wiedziała, że przyszli wykonać wyrok. A oni dopiero przy niej, gdzieś tam w łazience czy gdzieś, nie wiem, zmasakrowali głowę tamtej przyniesionej. Ubrali w jej ubranie, rzucili na łóżko, a ją żywą w tej walizce wynieśli. I proszę sobie wyobrazić, ona poszła do partyzantki. Mąż został zwolniony z obozu, pogrzeb był na koszt Hitlera, z przemówieniem. Matka, mąż i dziecko do końca wojny otrzymywali rentę od Niemców. I teraz proszę sobie wyobrazić, jak trzeba było mądrze pokazać się, że się żyje, po wojnie, tej rodzinie. Bo ktoś mógł z wrażenia umrzeć. Więc, z taką.Mnie zawsze, kiedy to nazwisko Edmunda Męclewskiego pada, to ja sobie kojarzę z tym wspomnieniem mojej mamy, które jest dla mnie wstrząsające, ale pokazuje brawurę tego człowieka. I kiedy zorganizowałem z nim spotkanie na tematy niemieckie, nic mu nie mówiąc zaprosiłem moją mamę, posadziłem przy pierwszym stoliku. A więc kiedy on wszedł na salę przeze mnie wprowadzany, przedstawiony, spojrzał i poznał mamę natychmiast. Był bardzo spięty, bo nie wiedział, co się dzieje. Po wojnie się nie widzieli. I kiedy się skończyło spotkanie, pierwsze słowa: – Dzień dobry, „Staszka”. Czyli pseudonimem, bo nie znał nazwiska. I rozmowa była taka bardzo serdeczna.Później troszkę miałem żalu, ponieważ uważałem za tyle w czasie okupacji dzieł, które mama uczestniczyła w różnych wydarzeniach, że jakieś odznaczenie się jej za ten czas należy. I poszedłem z wnioskiem do niego, ale powiedział, że dla wszystkich swoich łączniczek, on z Szydlakiem już rozmawiał, żeby Krzyże Walecznych im przyznać. Oczywiście nie przyznano. Nie otrzymała tego Krzyża, który jej się, uważam, należał. Ale z kolei pokazując jej działalność, udało mi się w latach 70. sprawić, że dostała przynajmniej Krzyż Partyzancki. Oczywiście to nie odpowiada jedno drugiemu, ale mam moralne przynajmniej, czuję się w porządku, że rozmawiałem w tej sprawie, że chciałem, by nie zapomniano. To… Ale to na tle tych spotkań, mówię, klubowych. Sprawy już wejścia później w 1945 roku do Warszawy armii radzieckiej, polskiej, poprosiłem o relację pułkownika, historyka, doktora historii Kowalskiego. On dosyć, na ile mógł w tamtych czasach mówić rzetelnie, na tyle powiedział. To znaczy rzetelnie prawdę, co mu wolno było powiedzieć, ale też i rola Berlinga, i tych wydarzeń, które wtedy towarzyszyły temu wkroczeniu i nieudana próba pomocy w... we wrześniu 1944, w czasie powstania. To mniej więcej jakoś też, może troszkę przybliżył pewne okoliczności. Wchodząc w okres później już takiego sięgania w głąb, udało mi się zaprosić wszystkich żyjących w Warszawie powstańców wielkopolskich na spotkanie z nimi. I zdjęcie, które z nimi mam, jest to jednak dla mnie bardzo historyczne zdjęcie. Bo tylko ja jeden młody cywil siedzę między tymi w mundurach zasłużonymi powstańcami.Również dowiedziałem się przypadkiem zupełnie, poznałem Greka, emigranta z Grecji, dziennikarza Lefterisa Cirmirakisa, którego uważałem, że warto by pokazać już mieszane rodziny grecko-polskie, które po tej emigracji greckiej zaistniały w Polsce. I mi się to udało. Przyszła dosyć grupa duża tychże Greków, ich żon, nawet dzieci. Był bardzo ciekawy na ten temat w języku greckim w „Demokratikos”, chyba tak się nazywało pismo we Wrocławiu wydawane, relacjonujące to spotkanie. Było nawet dużo ludzi na tym spotkaniu z naszej strony. Tak że też jakieś te wątki historii, która się wplatała w historię Polski i innych narodów, też wydaje mi się, to się przez to udało.Ponadto kiedy Apollo lądował na Księżycu, to pierwsza projekcja poza ambasadą też u mnie w klubie się odbyła. Pan doktor Wołczek też relacjonował to wydarzenie. Nabita sala, trudno się dziwić.Ale też to pokazuje, że w tamtych czasach można było pewne rzeczy zrobić, oczywiście nie wszystkie. Ale trzeba było trochę mieć wizję tego. Ja myślę, że dużo tu zawdzięczam zawsze swoim rodzicom, którzy ten wątek historyczny bardzo głęboko mi zakorzeniali w sercu. I patriotyzm, i umiłowanie ojczyzny, i takie spojrzenie też i na inne narody, które też cierpiały tak jak im my. Stąd jest ten, te myśli takie właśnie pokazywania pewnych wydarzeń w tamtych czasach. Przeżyłem też kilka takich bardzo mocnych na przełomie lat 60., 70. wydarzeń, które, wydaje mi się, też mają punkt pewien odniesienia taki historyczny. Kiedy nastąpiła agresja Izraela na kraje arabskie, to z jednej strony nigdy nie byłem antysemitą, nigdy. W ogóle zawsze cierpiałem z tym narodem, który tyle zaznał bólu co i Polacy. Natomiast nie mogę zrozumieć, że w wielu przypadkach w historii później powojennej tego narodu, posługują się metodami, którymi sami byli likwidowani. I tego po prostu ja pojąć nie mogę i jakoś nie akceptuję tego, ale to są dwie różne sprawy. Natomiast na martyrologię narodu patrzę z wielkim bólem, tak samo jak na martyrologię Polaków. I kiedy ta agresja nastąpiła, były takie dwa punkty odniesienia. Jeden punkt odniesienia to to, co w prasie, w nagłośnieniu było, totalne potępienie tego faktu. Z drugiej strony środowiska związane z, Żydzi żyjący w Polsce. Jedni to tak przyjmowali, drudzy cieszyli się. Były wieczory, były śpiewane pieśni, były toasty, bywało różnie. Bo i tak trzeba spojrzeć, tak było i tak. Stąd.Uczestniczyłem w sesji Stołecznej Rady Narodowej, na której wymieniało się dwóch prezydentów, przewodniczących, wtedy to się nazywało Stołecznej Rady Narodowej. Odchodził generał Zarzycki, a przychodził Jerzy Majewski. Inżynier, budowlaniec, budował MDM, którego ja tam różne słyszałem opinie, ale był człowiekiem niezwykle pracowitym. Znałem go osobiście później. Ale zawsze pamiętam jako człowieka takiej dużej gorliwości w pracy, poświęceniu dla miasta. Może był ideowy, tego nie wiem do końca, ale jako człowieka pracy na pewno go (10; 00:20:00) takiego sobie zapamiętałem. Natomiast Zarzyckiego. Coś o nim wiedziałem z historii, różnie też oceniany był. Natomiast nie zapomnę wystąpień obydwóch panów. Najpierw żegnał się Zarzycki, który powiedział, że odchodzi z powodu choroby, ale są takie choroby, na które można jeszcze pracować i takie, na których już nie można pracować. Dał do zrozumienia, że to jest właśnie taka, gdzie mógłby jeszcze, ale już nie może. Natomiast Majewski w swoim pierwszym wystąpieniu powiedział też takie charakterystyczne słowa, że: – Brońmy Boże od przyjaciół, bo z wrogami sobie sami poradzą.Więc bardzo, bardzo to mi zapadło. Nie pamiętam reszty, ale to zapamiętałem. Pamiętam też którąś sesję Stołecznej Rady Narodowej, na której jeszcze Cyrankiewicz był, a więc to musiały być lata 60., którego zapamiętałem nie z tego, co powiedział, tylko że bez przerwy wychodził i palił papierosy. To sobie jak gdyby zakodowałem. Również z tego okresu ciekawa postać. Nie wiem, czy to mówić, czy nie, ale skoro mówimy o takich pewnych rzeczach, które są takie charakterystyczne. To był chyba 1960 rok. Na ulicy Wolskiej. Jeszcze ślad tego zakładu jest, po drugiej stronie ulicy jest taka już rudera, w której nikt nie mieszka. I był zakład radiotechniczny Radio Tomczak. I… Miałem radio „Szarotkę”, znaną nawet z serialu „Kiepscy”. I ta „Szarotka” mi się zepsuła i postanowiłem zreperować. Sobie myślę: – A wychodzę z Sarmaty, to wejdę. To był chyba piątek, godzina tak gdzieś koło czwartej po południu. Wchodzę, a ten pan mały, niski, w okularach, utykający człowiek, pan Tomczak mówi: – Oj, już kończę, bo dzisiaj szabes. Ale, no, jeszcze od pana przyjmę. I zapisuje sobie nazwisko na tym aparaciku. I zapisał nazwisko. Myślał, że. Moje nazwisko jakoś mu się tak skojarzyło i z jego chyba. Akurat było odwrotnie, ja miałem takie nazwisko, a on miał polskie nazwisko.ASz: A on jako narodowość.SK: Ale w każdym bądź razie mówię to z sentymentem o tym spotkaniu. I coś się zgadało, że o powstaniu warszawskim. On mówi tak: – Panie, jak pan przyjdzie odebrać to radio, to ja panu coś opowiem. Ja już niecierpliwie czekałem tej opowieści Tomczaka. I okazuje się, że miał co opowiedzieć. Bo mówi, że trafił do Oświęcimia. A on był złota rączka, on umiał wszystko, dosłownie wszystko, łącznie z jubilerką. I miał ze sobą narzędzia jubilerskie, jak przywieziono go. Jakieś tam narzędzia. Jak go rewidowano, trzeba było swoje rzeczy oddać, zobaczyli co to jest. Kim on jest? On jest, że jest jubiler. Natychmiast został oddzielony. Narzędzi mu nie zabrano. Wyznaczono mu pomieszczenie w baraku, oddzielne, poza wszystkimi. I okazało się, że jego zadaniem było przerabianie tego złota, biżuterii, którą po prostu wyrywano z zębów, nie z zębów. Zęby, koronki, pierścionki różne poniszczone. Po prostu Niemcy to zabierali i część trzeba było reperować, ale część, to, co było przez nich, jak to się mówi bez wiedzy przełożone, zgarnięte – przerabiali. Na co? Ja się wtedy od niego dopiero dowiedziałem – na guziki. Oni mieli guziki obciągane płótnem. Więc on odlewał ze złota, z platyny guziki, które powlekał tym płótnem. I oni sobie przyszywali, i z takimi złotymi guzikami wyjeżdżali na urlopy, czy z platyny. A później rodzina to spieniężała. I było to doskonałym źródłem. Ale to było dla elity. Jakaś tam elita, dla nich to robił. I wiedząc o tym, że on tam był w Oświęcimiu, jak to usłyszałem, mówię tak: – To pan może poznał Cyrankiewicza, bo on był od początku tam. – Nie mów mi pan o nim. I okazuje się, że dwa razy w takim, celi, w karcerze dwa razy był z jego powodu. Jakieś tam były wydarzenia. To znaczy on nie donosił, Cyrankiewicz. Był pisarzem, czy tłumaczem. W każdym razie wszyscy więźniowie, którzy byli od początku, później, co przeżyli, mieli jakieś funkcje. Byli funkcyjni. W tych, po takich podrzędnych. To w magazynach pracowali, a to tłumacz, a to jakiś tam. Różne funkcje pełnili i on też jakąś tam taką funkcję pełnił. I dwa razy coś jakoś się w stosunku do siebie źle zachowali z tym Tomczakiem. To znaczy w stosunku do Tomczaka. Ale jak się wojna skończyła, to Cyrankiewicz miał jakieś, może wyrzut sumienia czy coś, bo podszedł do niego i go przeprosił, że tak się niewłaściwie zachował, ale mówi tak: – Ale wie pan co? Jak będzie pan kiedyś coś potrzebował może, a będę mógł pomóc, to panu pomogę. Przecież nie wiedział co go czeka w sensie kariery, ale był przewidujący. Prawnik, wykształcony człowiek. Na co Tomczak mi odpowiada: – Panie, ja się codziennie modlę, żeby on nie wiedział, że ja żyję. Więc jakieś były między nimi takie ostre przeżycia. Ale co ciekawe powiedział Tomczak: – Panie, widzisz pan tę laskę? To jeszcze jest sprzed wojny. Faktycznie, bambusowa, gruba taka lacha, z takim, gumą na końcu. Mówi: – Wie pan co ja sobie pomyślałem? Że jak ja na nich robię różne rzeczy, to oni tak tego nie policzą. To jak tam im coś zrobiłem, to tak jedną rzecz, to ja sobie wywierciłem dziurę w tej lasce, zdejmowałem gumę i tak sobie po jednej sztuce coś tam wkładałem. Panie, dzięki temu to ja i sklep miałem po wojnie. Więc przedsiębiorczość człowieka była taka duża. Ale mówię, wspominam to też z takim sentymentem tego człowieka, który przeżył dzięki temu, że coś umiał. Gdyby nie umiał, to by prawdopodobnie zginął, śladu by po nim nie było. O.Ale idąc jak gdyby dalej. Taka retrospekcja była w czasie. Pamiętam ja, co się działo, kiedy zaczęto potępiać, chociażby „Łupaszkę”. Jak powszechne, jak organizowano zebrania potępiające, jak różni dziennikarze, wypowiedzi, niszczyli, niszczono człowieka tylko dlatego, że był patriotą. Przypisywano mu różne rzeczy. Bardzo wróciła sprawa jego dla mnie, w tym spektaklu, który wstrząsnął mną, „Inka”.Nie wiem, czy pani oglądała w telewizji ten teatr faktu. Dziewczyna 17-letnia, która była jego łączniczką, która została schwytana. Niepełnoletnią skazano na śmierć, wykonano na niej wyrok przez rozstrzelanie i. Wstrząsająca relacja. Kiedy będzie miała pani możliwość, to polecam naprawdę obejrzenie. Jest to wstrząsające. I właśnie to była łączniczka „Łupaszki”. Ona z jego imieniem na ustach umierała rozstrzeliwana. I z imieniem Polski. Tak że wielka patriotka mimo tak młodego wieku.A więc i te czasy później, rok 1970. To, co się działo. Grudzień 1970. Z jednej strony euforia podpisania układu z Niemcami, porozumienia, a później zaraz wydarzenia grudniowe i to co było w Gdańsku, w Gdyni. (10; 00:30:00) Chrzestny ojciec żony pracował w stoczni. To, co później opowiadał nam o tych wydarzeniach też było wstrząsające. O tym, jak praktycznie w Gdyni sprowokowano masakrę. Bo wezwano, by się stawili do pracy, a później były karabiny maszynowe na tym przejściu nadmoście, ich wysieczono tyle nad torami. A więc najpierw było wezwanie, a później masakra. Pogrzeby, które się odbywały, też relacja o tych pogrzebach. To też człowiekowi tak bardzo głęboko w pamięć zapadło. I po iluś tam latach nawet miałem kontakt z człowiekiem, zupełnie przypadkowy, który za tamte wydarzenia odpowiadał, zupełnie. W szpitalu przyszedł kogoś odwiedzić. Sobie myślę: No tak, dzisiaj taki pan sobie nobliwy, a odpowiedzialny za życie tylu ludzi przechodzi.Dzisiaj patrzę na człowieka, który sobie z pieskami gdzieś tam chodzi na spacer po lesie, a w 1970 roku w Szczecinie wydał zgodę na interwencję i też to pociągnęło za sobą jakąś ilość ofiar. A a propos pieska to w 1976 bodajże czy 1977 roku, mało. Później chyba bym to przypłacił bardzo ciężko, bo do domu wracał z Łazienek pan Marian Spychalski, z seterem przechodził przez nie pasy. Wylazł mi pod samochód prawie, w ostatniej chwili zahamowałem i dopiero jak spojrzałem, przed kim, sobie uświadomiłem, czym by się to skończyło dla mnie, gdybym go chociaż tknął tym samochodem. Ale to tak ku pamięci trochę.I chcę powiedzieć, że trudny taki czas dla mnie się zaczął, kiedy… To był rok 1972, kiedy mi zaproponowano, bym objął funkcję wiceprzewodniczącego Dzielnicowej Rady Narodowej na Żoliborzu. To był, to była decyzja trudna. Bo tak: nie byłem członkiem partii, tylko byłem członkiem Stronnictwa. Oczywiście ono w hierarchii tam gdzieś było bardzo na końcu, ale jak to wtedy mówiono, w nomenklaturze jakiejś się znajdowało. I zwrócono się do mnie – byłem wtedy radnym na Żoliborzu – bym tę funkcję pełnił. I nie zapomnę spotkania. Zaprosił mnie sekretarz ówczesny. I zacząłem ja rozmowę, jak mi rzucił tę propozycję, że prawdopodobnie będzie miał poważną przeszkodę, bo jestem wierzący i praktykujący, i nie przestanę tego czynić, a to jest funkcja publiczna, więc dla nich ważna i te względy są, więc… I mówię: – Ja z rodziną będę dalej chodził do kościoła, tak jak chodziłem na tą samą mszę świętą. Na co on zareagował wstaniem zza stołu, podszedł do mnie, długo mi potrząsał rękę w milczeniu, usiadł z powrotem. Czyli on też był niepewien ,czy się nagrywa, czy nie, to, co się w jego gabinecie dzieje. Niemniej pierwsza reakcja jakaś moja. Konsultowałem też z ludźmi związanymi z kościołem bardzo blisko i radzono mi, żebym przyjął. Że po prostu też są potrzebni ludzie, którzy mają ten światopogląd jak i ja, którzy będą społeczne rzeczy ludzkie rozstrzygać. I przyjąłem to. I muszę powiedzieć, że było to duże doświadczenie, ale i jednocześnie duża szkoła. Bo koordynowałem pracę wielu wydziałów, technicznych nawet, o których, prawdę mówiąc, nie miałem pojęcia. Ale się szybko tego nauczyłem. Nie na zasadzie może wiedzy jako nadzoru budowlanego czy jakiegoś tam ekonomisty szczególnego, czy znawcy od komunikacji.(11; 00:00:00)<span style="white-space:pre">	</span>SK: A więc jeżeli jestem człowiekiem za coś odpowiedzialnym i mam ich reprezentować w tej odpowiedzialności, to nie mogę o nich zapominać. I o dziwo, tego wszystkiego mnie też nauczył mój szef bezpośredni. Góral z pochodzenia, człowiek, Jan Karaś. Człowiek, który też różne funkcje pełnił. On był członkiem partii, ale doskonały gospodarz. Właśnie uczył nas, swoich zastępców nawet patrzenia takim okiem dobrego gospodarza, który wychodzi na pole i patrzy, co trzeba. Jak na stodołę, to co trzeba zreperować? On mnie nauczył tego, że zanim pracę zacząłem, to jeździłem po dzielnicy samochodem, swoim własnym, niewielkim, bo trabantem, bo innego nie miałem wtedy. I tym samochodem jeździłem i gdzie była dziura, gdzie było coś uszkodzone, gdzie coś było nie tak. Trzeba było to zapisać na magnetofon. Przyjechałem do pracy, zostawiałem w sekretariacie, mówiłem komu to dać do przesłuchania. I te osoby przychodziły, przesłuchały i w ciągu dnia te wszystkie rzeczy, które ja zauważyłem, od razu na miejscu były usuwane. Przestałem jeździć wtedy, kiedy swoich pracowników na trasie spotkałem, czyli przyjęli to, tę metodę. Więc tego mnie nauczył i jestem mu bardzo wdzięczny. Właśnie takiego spojrzenia gospodarza na to, za co się odpowiada. Przeżyłem też wtedy jedne wybory do Rad Narodowych i do Sejmu, które dla mnie były pełne humoru, a nie były dla tych, którzy byli w komisji wyborczej i odpowiedzialni za wyniki, czyli wiadomo, co to znaczy być odpowiedzialnym za wyniki. Czyli musiały być odpowiednie procenta. I konsternacja wybuchła wieczorem, kiedy się okazało, że jeden z czołowych działaczy partyjnych w Warszawie ma więcej głosów niż 100 procent, czyli za dużo dorzucono chyba. I całą noc liczono, a było, a wyszła sprawa, bo uparty i konsekwentny członek komisji obwodowej nie chciał podpisać protokołu. I wyszło tak, jak wyszło, i całą noc niby drugi raz sprawdzano. I wyszło później 97 procent, ale zabawa była setna dla tych, którzy nie musieli tego liczyć, w cudzysłowiu liczyć. Tak że też i takie doświadczenie.Z kolei ten czas to był też czas budowy trasy, Wisłostrady. I tak się złożyło, że byłem również na swoim poziomie tego nadzoru odpowiedzialny za budowę na odcinku Żoliborza. Na szczęście ten odcinek był wolniej budowany niż ten południowy. Co za tym idzie, lepiej. Nie dlatego, że był taki nadzór, tylko że było mniejsze tempo. I sprzęt, który był sprowadzony mógł lepiej pracować. Tak zwane rozsiewacze asfaltu, które się spalały, elektronicznie sterowane. Jak czołgi na froncie stały, bo nie było części zamiennych do tego. Bo on miał układać 15 kilometrów, a on układał 200 metrów. I po prostu przegrzewały się urządzenia, nie wytrzymywały tego. Ale były i przezabawne historie, kiedy trzeba było na przykład oddać na następny dzień odcinek trasy, a okazało się, że jeszcze trawy nie ma, jeszcze ziemię dopiero się zwozi na te. I zakładaliśmy się, czy będzie trawa rano. Była. Więc myślę, że zakład ogrodniczy miał na to sposób. W swoich magazynach miał podrasowany owies, który już kiełkował. I jak już była ziemia wyrównana, owsem sypnięto, kiełki do ziemi, malutki zielony pędzik w górę i już się okazało, że jest zielono. Więc to wszystko, na wszystko były sposoby. Ale też pamiętam, jak to było, to tempo było ostre. Czekała mnie bardzo poważna operacja. O 10 rano prowadziłem naradę na budowie trasy, a o 12 leżałem na stole operacyjnym, więc to wszystko. Ale to było zaplanowane. Z jednego na drugi, już na czczo, już przygotowany, już wszystko. Ale jeszcze tu narada, później szpital, operacja i o. Tak że to był taki czas i próby, też i poznawania ludzi. Wspaniałych ludzi, tych właśnie budowniczych, od drogówki, od ogrodnictwa, od, z tego wykonawstwa bezpośredniego. Naprawdę wspaniali ludzie, którzy całym sercem tutaj. I co tu dużo mówić, i ryzykowali swoim stanowiskiem, gdyby czegoś nie zrobili.Ale to był też właśnie czas takiego budowania, jak na dawnym śmietnisku przy ulicy Kochanowskiego powstał park. Gdzie dzisiaj domy już stoją, ale przez dłuższy okres czasu był park. A tam było wysypisko śmieci i ten park właśnie zaprojektował, taką koncepcję miał właśnie Janek Karaś, naczelnik dzielnicy. Tak że był to trudny czas, bo była budowa Marymontu Dolnego, Wawrzyszewa i Chomiczówki. Więc trzeba było wywłaszczenia przeprowadzić, spotkania z ludźmi. Ludzie tam mieszkali od lat. W różnych warunkach mieszkali, lepszych, gorszych. I było tak, że była rodzina w pokoju z kuchnią czy dwóch pokojach, dwoje dzieci i rodzice, ale jak już się dowiedzieli, to jak myśmy ich zarejestrowali, to za trzy miesiące okazało się, że dzieci już mają żony. I są ? (11; 00:06:40) rodziny, i zamiast dać jednego mieszkania, trzeba było później dać trzy mieszkania. Tych mieszkań w Warszawie zabrakło. Więc były naprawdę takie napięte sytuacje. Ale wydaje mi się, że ten okres o tyle był dla mnie też i jak gdyby sprawdzianem dla mnie samego jako człowieka, że nie bałem się ludzi, że się z nimi spotkałem, że interesanci. To był zmora, dzień przyjęć. Nie ludzie, którzy przychodzili, ale dzień przyjęć. Tłum ludzi czekających w kolejce, żeby usłyszeć, że dostali mieszkanie. Ja mówię: – No nie ma takiej możliwości. To idźcie też i do innych. – Ale od pana to chociaż się dowiemy, dlaczego nie dostaniemy. Więc to było takie pocieszające dla mnie, że widocznie jakoś ta umiejętność rozmowy z ludźmi była. Ale mało pocieszające dla nich. Ale były też i takie sytuacje, że przychodziła matka, kładła dziecko na stole i wychodziła, na biurku. I co teraz zrobić z tym dzieckiem? Trzeba było szybko szukać tej mamy, żeby ją gdzieś po drodze zatrzymać.Była próba szantażu. Przychodzi pani i mówi, że ona właśnie w komendzie stołecznej pracuje i tutaj powinna dostać bezwzględnie, i prawie wymuszać na mnie. Akurat kolegium było piętro wyżej, do którego doprowadzali milicjanci, więc posłałem tam po jednego pana takiego właśnie w mundurze. Jak wszedł, ja mówię: – Proszę państwa, wy jesteście z jednej instytucji, to wy sobie porozmawiajcie, ja wyjdę z pokoju. Już później obydwoje wyszli, już miałem z głowy interesantkę. Ale były różne próby, ale ja rozumiałem ludzi zdeterminowanych, bo sam przeżyłem też oczekiwanie na mieszkanie. I nieraz człowiekowi się chciało płakać, jak widział człowieka, który jest bez wyjścia prawie, bez wyjścia. I ja byłem bezradny.I to wszystko przerwałem w pewnym momencie, kiedy zobaczyłem, jak pazerna jest władza, ta na górze samej. Bo z jednej strony była sprawa mieszkań dla tych, których naprawdę były potrzeby. Ale jednocześnie były wykupowane wille, były wykupowane segmenty i przez ludzi bardzo wysoko, z samego szczytu. I wiadomo, że w takich sytuacjach kto inny podejmował już decyzje o tym, nie ja przecież, ale przychodziły do realizacji przez nas. Czy wykwaterowań, czy przyspieszeń nieraz. I taką przeżyłem historię, bardzo dla mnie. Ona była decydująca o moim, rezygnacji z pracy tam. Kiedy zostałem wezwany do telefonu, gdzie dzwonił sekretarz KC i zostałem prawie że bez możliwości wysłuchania mnie, najpierw objechany, że opóźniam wykwaterowanie dla bardzo ważnego jakiegoś towarzysza, (11; 00:10:00) opuszczenie willi. Na co zareagowałem informacją, że to nie do mnie telefon, tylko do prezydenta Warszawy, ponieważ on jest dyspozycyjny w tych sprawach. Rzucono słuchawkę, wszedłem do sekretariatu, do którego byłem zaproszony do tej rozmowy. Okazuje się, że szef tego pokoju omdlewał, a sekretarka go wachlowała, bo pierwszy raz słyszał taką rozmowę ze swoim przełożonym. Więc wiedziałem, że to jest sygnał, że trzeba umykać. I udało mi się, dzięki Stronnictwu też. Nie ukrywam, że też zawdzięczałem, że się zwróciłem o stypendium naukowe. Dostałem to stypendium, podjąłem studia i dzięki temu wyszedłem z tego środowiska, które po dzień dzisiejszy bardzo też i serdecznie wspominam ludzi, z którymi pracowałem, bardzo fajnych ludzi. Też otwartych, rzeczowych i którzy coś robili dla drugiego człowieka. Tak że to jest czas taki niestracony w życiu. Bo to było na rzecz drugiego człowieka działanie. Oczywiście, przykrywka była, taki kapelusz, jaki mieliśmy wszyscy. Wiadomo, kto pod nim funkcjonował, kto rządził. I później był taki okres trudny też dla mnie, bardzo trudny. Bo to w międzyczasie tutaj tej pracy takiej społecznej, zawodowej w tych organach, to się mówi przedstawicielskich i w administracji terenowej, jednocześnie byłem bardzo też aktywny w Kościele. To, jak… Ja zawsze, nigdy tego nie ukrywałem, kim naprawdę jestem wewnętrznie. I chyba dzięki temu nikt do mnie o to nie miał pretensji. Bo ja od razu powiedziałem, kim jestem. Nawet tak się zdarzało, że jak ktoś przy mnie coś powiedział tak, nie tak, to mnie przepraszał: – A, przepraszam ciebie. Czyli było jakieś poczucie, że nie należy tych uczuć obrażać, chociaż były inne sytuacje też, gdzie robiono to świadomie. Ale na ogół byłem szczęśliwy z tego, że właśnie byłem sobą, nie musiałem siebie ukrywać. Pomagałem trochę i w katechizacji takiej bardzo szczegółowej, czyli indywidualnie przygotowania do ślubu tych, którzy na przykład bali się z różnych powodów oficjalnie ten ślub brać w kościele. Czy do chrztu dorastających. Tak że też w tym zakresie byłem, tak czułem się członkiem tego Kościoła.A później właśnie to stypendium, to jest największy paradoks mojego życia chyba, bo dostałem stypendium, ale w uczelni takiej, która dzisiaj jest najbardziej fe, Wyższej Szkole Nauk Społecznych.ASz: A, słyszałam.SK: Tak było, że tam z całej Polski ludzie przyjeżdżali, ale to byli członkowie partii. Natomiast Stronnictwo miało swoje dwa miejsca na roku i udało mi się na socjologię tam załapać. I też takie rozdarcie we mnie jest. Bo tak, jak dzisiaj to opowiedziałbym komuś, sceptykowi, to powiedziałby: – Stary, ty chcesz z siebie zrobić bohatera, kiedy wcale nim nie byłeś. Ja nie byłem bohaterem. Ale autentycznie za nich się codziennie modliłem. Różaniec miałem w kieszeni, codziennie odmawiałem, na wszystkich przerwach, za tych ludzi. Pierwsza grupa, w jakiej się znalazłem na tej socjologii, to byli w partii, w różnych urzędach, ale sami członkowie partii. To zaprosiłem ich do siebie do domu. I zobaczyli wszystkie obrazy, które wiszą, pobożne. Nic nie zdejmowałem ze ścian. Widzieli dzieci, które wchodzą do mieszkania i mówiły: – Niech będzie pochwalony Jezus Chrystus. I oni wiedzieli, kim ja jestem. I nikt do mnie z tego tytułu nie miał. Na uczelni też wiedziano. Moi, mój asystent, mój prowadzący rok. Wszystko mieli napisane w moim życiorysie, jaki jestem, wiedziano doskonale. Tak że z jednej strony miałem świadomość… To też jest ciekawe. Tego nikt chyba nie napisał i nikt już nie wiem, czy jeszcze kiedyś napisze, że ta sama kadra, która tam wykładała, była bardzo zróżnicowana. Bo z jednej strony byli zatwardziali komuniści, czytaj chociażby pan Iwiński. Był wykładowcą spraw międzynarodowych. Ale byli wspaniali historycy, Jan Tomczak, profesor kontrowersyjny dla wielu ówczesnych. Pierwsze filmy okresu międzywojennego z Piłsudskim i chwałą okresu Polski dwudziestolecia to z jego ręki puszczany widziałem tam. Dalej, jeden profesor mówił, jak to Niemcy mordowali w Katyniu, a drugi, kapitan czasu wojny, inwalida bez nóg mówił, kto naprawdę ten mord popełnił. Na tej samej uczelni, w tej samej sali dwóch ludzi. Jeden mówił prawdę, drugi kłamał. Miałem wspaniałego promotora, doskonałego socjologa, profesora Widerszpila. Świetny socjolog, znany w Polsce. A więc. Świetnego asystenta, doskonałych wykładowców z ekonomii, którzy pokazali amerykańską ekonomię, której mi przedtem nikt nie pokazał. A więc to rozdarcie, tu z jednej strony, tu ten Lenin stojący gdzieś i ten, a z drugiej strony wiedza, którą ja mnie, na przykład, jeżeli chodzi o organizację i zarządzanie przekazywał nie kto inny, jak profesor Witold Kieżun, na tej uczelni. Znany akowiec. Więc jeżeli on się nie wstydził później, pokazując swoją działalność, że tam wykładał, dlaczego ja się mam wstydzić, że tam byłem. Bo takie były czasy, takie były czasy. I to jest dla mnie też jakiś taki znak właśnie tych naszych czasów.Nie zapomnę, jak zasłabłem raz. I mnie koledzy podprowadzili pod pokój lekarski. I największy kłopot mieli, miała pielęgniarka, bo jak zdjęto mi koszulę, to miałem szkaplerz franciszkański pod koszulą. I nie wiedzieli, co to jest, i co z tym zrobić. Tak. Więc i taka była sytuacja tam. A największym dla mnie znakiem to było, kiedy broniliśmy prace magisterskie. Też sobie chwalę to, że postawiłem wszystko na naukę. Co za tym idzie, miałem indywidualny tok studiów. Pół roku przed wszystkimi kończyłem zawsze. Mogłem, miałem prawo wyboru egzaminatora i czasu egzaminu. Inni zaczynali wykłady, ja już z tego przedmiotu mogłem zdawać egzamin. Więc to było olbrzymim dla mnie takim też osobistym sukcesem. I kiedy zdawaliśmy egzamin, już obronę pracy magisterskiej, jeden z kolegów, Ślązak, który był w Katowicach jakimś tam sekretarzem czegoś, już nie wiem, jakiego komitetu, wtyka mi w rękę i mówi: – Schowaj do kieszeni. Pudełeczko. – Nie otwieraj, schowaj do kieszeni. Ja wsadziłem i mnie wywołali, poszedłem, obroniłem na bardzo dobrze. I wychodzę, ale poszedłem do toalety, kurczę, zobaczyć to pudełeczko. A tu medal z papieżem. To był rok 1979, więc akurat był medal z papieżem. Więc ten…ASz: Na szczęście.SK: Taki mi… Wiedzieli, komu. Przecież jak pani zobaczy te dwa puchary, które tu stoją na górze. Jeden z Matką Bożą Częstochowską a drugi z Ojcem Świętym, bardzo pięknie wykonane przez górala z Garbatki, już nieżyjącego, pod Radomiem, to dostałem właśnie w Stronnictwie Demokratycznym, kiedy odchodziłem stamtąd, z Radomia. To przecież, gdyby nie wiedzieli, jakie są moje przekonania, to by mi takich rzeczy nie dano. (11; 00:20:00) Więc ja ich nie ukrywałem. Natomiast później była, był… Bólem jakimś dla mnie się skończyło to, że te trzy lata, które otrzymywałem pieniądze, bo miałem stypendium podczas tych studiów, odpracowałem w Stronnictwie w Radomiu. I tam szefowałem Stronnictwo. Trafiłem też w okres bardzo trudny, bo styczeń 1980. Za dwa miesiące były wybory do Rad Narodowych i do Sejmu. Zostałem radnym wojewódzkim. A wiadomo, jak to było, na jakich zasadach funkcjonowało. Byłem wiceprzewodniczącym Wojewódzkiej Rady Narodowej. A jednocześnie w sierpniu wybuchła Solidarność. I teraz, jak się w tym środowisku znaleźć? Środowisko Stronnictwa było bardzo solidarnościowe. Bardzo solidarnościowe. I wielu należało do Solidarności. I ja bardzo ściśle współpracowałem z tym komitetem Solidarności wojewódzkim. Myśmy ze sobą rozmawiali przed sesjami, oni przychodzili do mnie, nawet całe prezydium przychodziło na rozmowy, ustalaliśmy. Udało mi się przeforsować jedynego w tamtych czasach wojewodę, nie z partii właśnie, pierwszego po 1980 roku wojewodą był ze Stronnictwa Demokratycznego. I cenę za to zapłaciłem olbrzymią, ponieważ nie dopuściłem do sfałszowania wyborów w czasie sesji. Był przedstawiciel Rady Państwa, który miał pilnować pewnego porządku i przy nim bano się coś tu zamanewrować i efekt był taki, że 12 głosami, a więc i głosami członków partii mój kandydat przeszedł. Trzy miesiące czekał na nominację od Jaruzelskiego. Bo nie wiedziano, co zrobić z tym fantem. W końcu został, ale czwartego dnia stanu wojennego został odwołany. Pracownik naukowy Wyższej Szkoły Inżynierskiej w Radomiu, był wicedyrektorem instytutu. Kiedy został odwołany i poszedłem do rektora w sprawie pracy, rektor powiedział: – Pan sobie nie zasłużył, żeby pan ze mną rozmawiał tu. Ja do pana przyjdę. I tego samego dnia przyszedł i zaproponował dyrektora instytutu tego samego temu człowiekowi. To był najkrócej niepracujący, zwolniony z urzędu wojewody, odwołany przez Jaruzelskiego człowiek. Ale musiałem stawać w sytuacjach, gdzie naprawdę. Tylko mi powiedzieli radomiacy: – Ty możesz sobie na to pozwolić, bo ty nie jesteś stąd, bo ty stąd wyjedziesz. I faktycznie tak było. Oni się bali tam pewnych rzeczy powiedzieć. Ja się tego nie bałem. Ja się spotykałem, na przykład. Po fakcie mówiłem, że się spotkałem, ale przed nie. Miałem telefon na podsłuchu w pracy, na telefon w domu. Żona wszystko, pracowała tam, wszyscy byliśmy pod kontrolą, syn w szkole. To wszystko się działo. Ja niby byłem przy władzy, ale to było wszystko pod kontrolą. I rzeczy się takie nieraz działy, że po prostu. W samochodzie mi koła zdejmowano, szyld bito. Przecież tego nie zrobił ulicznik jakiś, chuligan, tylko robiono to świadomie. Napisy na ścianach, groźba śmierci. To na klatce schodowej powypisywane. Kaligrafowane, czyli ktoś mógł sobie na to pozwolić. Wiadomo, kto bez lęku mógł na to pozwolić. Więc ten czas nawet i stanu wojennego przeszedłem spokojnie. Powiedziałem, trzy lata będę, tyle, ile miałem stypendium. Spowodowałem swoje odwołanie, odszedłem do Warszawy, wróciłem, pracowałem w Związku Rzemiosła Polskiego później przez dziewięć lat. Tak że byłem człowiekiem, który. Mówię znów jeszcze raz. Ja nie chcę z siebie robić bohatera, bo nim nie byłem na pewno. Przeżywałem lęki, przeżywałem strachy, przeżywałem różne sytuacje takie bardzo napięte, ale wydaje mi się, że w tamtym czasie nie splamiłem się niczym. Starałem się pomóc, jak mogłem tym nawet internowanym. Interweniowałem w wielu sprawach. Na przykład, zacząłem o tym mówić. Przyjechałem do Radomia z rodziną, bo tam mieszkaliśmy przez trzy lata. Pierwsza moja wizyta oficjalna, to się zamówiłem do księdza biskupa Materskiego Edwarda i prosiłem o błogosławieństwo dla mnie i dla całej rodziny na czas tam mieszkania. I kiedy odjeżdżałem, zrobiłem to samo. A więc czułem się z tym Kościołem bardzo związany. Kiedy były sprawy napięte po stanie wojennym, jak wybuchł stan wojenny, to spotykałem się z księdzem biskupem. Ale zawsze to było poza jego siedzibą, poza moją siedzibą i dopiero na drugi czy trzeci dzień mówię: – Wiecie, spotkałem się z księdzem biskupem i proponował, żeby może coś tam… I ustalaliśmy, co ewentualnie można tej władzy zaproponować, żeby rozważyli coś takiego. I to, widziałem, że po prostu szał ogarniał, że oni nie wiedzieli, że ja się gdzieś tam spotkałem. Tak że były takie sytuacje. Ale mówię, to nie na zasadzie robienia z siebie bohatera, bo prawdziwymi bohaterami byli. Na przykład dla mnie człowiek, który bardzo dużo tam… Sobieraj, był przewodniczącym Solidarności. Bardzo dużo zrobił. Był internowany, był… Ale zmuszono go do wyjazdu z Polski. Nie wiem, co się dzisiaj… Chyba do Australii wyjechał. Ale go zmuszono. Przecież wiele osób, mojego ucznia, dzisiaj kapłana już, rodzice obydwoje byli internowani i kiedy zostali zwolnieni, to prawie zmuszono ich do wyjazdu do Szwecji. Wrócili później po kilku latach. Ale, no, ja takiego bohaterstwa ze swojej strony nie dokonywałem, nie popełniałem, ale na tym etapie, co mogłem, wydawać mi się, wydawało mi się, że dobrze to robiłem.Natomiast był taki, wewnętrznie mam po dzień dzisiejszy trudną ocenę dla samego siebie pewnych rzeczy. Bo z jednej strony w układzie terenowym województwa czułem, że byłem też i odbierany tak i chyba taka prawidłowa była ocena, że byłem człowiekiem bardzo związanym z tym, co się dzieje pozytywnego w Polsce. Natomiast w układzie centralnym widziałem, jak do tej władzy nagle się dorwała jakaś grupa też ludzi, którzy pod tą ideową płaszczykiem chcieli władzy. I występując przeciw nim, automatycznie mogłem być odbierany jako ten, który występuje przeciwko demokracji. To naprawdę były trudne sytuacje. Bo dzisiaj wielu luminarzy nawet dzisiejszego świata politycznego wtedy trochę to inaczej odbierało. Tak że ten okres… Żeby tak skwitować już, bo nie wiem, czy jeszcze pani chciałaby, żebyśmy więcej snuli czasu.Bo ten okres późniejszy to w Związku Rzemiosła Polskiego był dla mnie też ciekawym okresem poznania tego środowiska. Ja z nim miałem w Stronnictwie bez przerwy do czynienia, bo była takim patronem rzemiosła, prywatnej wytwórczości. Więc ja z tym środowiskiem byłem od lat związany. Natomiast udało mi się doprowadzić do już jawnego, otwartego, stałego duszpasterstwa krajowego rzemiosła. Współpracowałem z księdzem arcybiskupem Dąbrowskim, dzisiejszym biskupem łowickim, księdzem profesorem Dziubą, biskupem. Wielokrotnie spotykałem się z księdzem prymasem Glempem. I jak gdyby doprowadzałem do tych spotkań zarząd – kierownictwo – rzemiosło. Uczestniczyłem w pielgrzymkach tego rzemiosła na Jasną Górę. I razem z nimi to przeżywałem, więc to był taki piękny czas. A jednocześnie byłem świadkiem i też w jaki sposób człowiek był w to wszystko wpleciony. I tych rozrywek, które tam miały miejsce, w samym tym środowisku. Bo też byli podzieleni. Jedni tacy, drudzy inni. Taki pogląd na sprawy. I każdy chciał innymi rozgrywać swoje sprawy. Co też człowiek później tak patrzył z taką może i niesmakiem nawet. (11; 00:30:00)Ale w międzyczasie kończyłem teologię na wydziale papieskim, teologicznym w Warszawie, w bardzo trudnych warunkach. Bez dnia urlopu na studia, na naukę. Bo to częściowo to były jeszcze nielegalne studia, później zalegalizowane, później już formalne wszystko. Ale olbrzymi wysiłek. Prawie wszystkie soboty i niedziele przez sześć lat, co tu dużo mówić. Ale i to jakoś się… Jestem szczęśliwy z tego, co synowie moi też dokonali. Straszy syn, 18 lat – matura, studia muzyczne, 22 lata – magister sztuki już wielu dziedzin, wielu…, repertuar cały światowy symfoniczny, rozrywkowy, ograne wszystko. Wszystko w jednym palcu. Dzisiaj koncertujący za granicą, ale drugi syn konserwator zabytków. Ale niestety zawód odpadł ze względu na uczulenie, które dostał na materiały budowlane. Pracuje w innej dziedzinie, uczy innych jeździć samochodem. Ale szczęśliwa rodzina, zakochani wszyscy w sobie. Małżeństwa wspaniałe, dzieci wspaniałe. Więc można powiedzieć, że człowiek, jak patrzy tak trochę wstecz, patrzy na to, co się dzieje w ich rodzinach, widzi, że ten czas i to, co wynieśli z domu, to też procentuje to. To jest ważne.Natomiast lata już 90., dwutysięczne, do 2005 roku to wspaniały czas pracy w szkole. Po skończonych studiach teologicznych zaproponowano mi – akurat religia weszła do szkoły – żebym został katechetą. Cały czas uczyłem w liceum Kochanowskiego. Jestem zachwycony młodzieżą. Kocham młodzież. I cudownie mi się z nią współpracowało. Z nauczycielami, naprawdę, byliśmy jak przyjaciele. Po dzień dzisiejszy na każdą wigilię szkolną jeżdżę, zawsze mnie proszą, żebym ja składał życzenia, mimo że już jest katecheta, kapłan, ale on ewangelia a ja życzenia. Więc coś jest takiego widocznie, że to nas łączy. Takim wspólnym wyrazem naszej, takiego zbliżenia się nauczycieli była pielgrzymka, którą zorganizowałem w 1991 roku do Rzymu, do Włoch w ogóle. Dla samych nauczycieli i ich rodzin. Cały autokar kolegów z pracy. Rewelacja. Po dzień ostatni w szkole i po dzień dzisiejszy nikt palca między nas by nie wetknął. Tak byliśmy zżyci. Szanowałem zawsze dyrektora szkoły, który można by tak powiedzieć: ideowo, znaczy światopoglądowo był daleki, natomiast nie odmówił żadnej sprawy, o którą się zwróciłem jako katecheta. Z najwyższym zawsze wzajemnie byliśmy do siebie szacunkiem. Wszystko, co. Chodzi o materiały, o pomoce szkolne, o sale, o wystrój, o wszystko. Nie odmówił żadnej sprawy. Nawet pozaprogramowo miałem możliwość prowadzenia kręgu biblijnego w szkole, w liceum. Za jego zgodą. A więc nie zawsze musi być tak, że jeden musi być na tej samej płaszczyźnie, trzeba być człowiekiem szanującym. Ja go bardzo za to szanuję, dużo młodszy ode mnie człowiek a mam wielkie uznanie i przyjaźń do niego. Dla wszystkich nauczycieli, których tam poznałem. Też muszę powiedzieć taką rzecz, która ciekawa może być, że kiedy religia weszła do szkoły w 1990 roku, 4 września w programie pierwszym, pięć minut przed dzisiejszym Teleekspresem, pięć minut sam na sam z widzami w telewizji mówiłem o wejściu religii do szkoły, żeby się jej nie lękano. Ja, świecka osoba. A więc człowiek, który sam wchodził w, oficjalnie, bo przedtem w parafii uczyłem, ale w szkole uczyłem pierwszy raz religii. I poproszono mnie, właśnie ksiądz Koprowski Andrzej, wtedy dyrektor tego programu katolickiego w telewizji mnie prosił, żebym to ja to właśnie zrobił. Więc to były takie momenty też i satysfakcji.Wielokrotnie z Ojcem Świętym się spotykałem. W audiencjach różnych, w Polsce we wszystkich uczestniczyłem pielgrzymkach. Natomiast wielokrotnie prowadziłem też grupy do Rzymu, po całych Włoszech i to była też wielka taka radość i spełnienie, kiedy tę rękę jego trzymałem w swoich rękach. Kiedy zwróciłem się do niego z prośbą o błogosławieństwo dla szkoły, dla nauczycieli, którzy ze mną byli. I tego błogosławieństwa udzielił. Z uśmiechem na twarzy. Kiedy transparent na siedem metrów długi czy dłuższy nawet, witaliśmy go z całym liceum, jak tam byliśmy w Rzymie. Jak czytał najpierw, jak się uśmiechał, później nam błogosławił. To wszystko jest w oczach, w sercu człowieka. Dwa tygodnie po jego śmierci byliśmy na jego grobie z grupą znów już tutaj z parafii. Też wielkie przeżycie. Mam nadzieję, że jeszcze w tym roku w Rzymie będę. Też znów się pochylę nad tym grobem. A w parafii, w której teraz mieszkamy, bo przedtem to była parafia świętego Andrzeja Boboli, teraz już od 10 lat tu mieszkam po rodzicach w tym mieszkaniu na Sokołowskiej, to to, co mogę swoją wiedzą, doświadczeniem a jednocześnie sercem. Katechizuję, przygotowuję bierzmowanych do sakramentu, narzeczonym mówię, jak to zrobić, żeby to się udało wszystko później. A więc i te nauki przedmałżeńskie. W różnych wspólnotach, w akcji katolickiej tak szefuję tu w parafii. Z mojej inicjatywy – to takie samochwalstwo, ale to jest faktem – powstał Caritas w parafii. Mamy 1150 osób podopiecznych. To jest olbrzymia liczba ludzi. Naprawdę z miłością do nich podchodzimy, wszystko, co można, im dajemy z serca.Tak że mogę powiedzieć tak: poszedłem na emeryturę, wydawało się, że będę miał teraz dużo czasu. W międzyczasie teraz piszę już trzecią książkę, najobszerniejszą. Właśnie to wszystko, co pani opowiadam, będzie w tej książce, mniej więcej od roku 1950 czy 1949 po dzień dzisiejszy. Ona ma taką trochę… Nie jest to beletrystyka, ale w trzeciej osobie pisana książka, więc łatwiej mi się wypowiadać jako o kimś niż o sobie. Z kolei dużo mam właśnie tych różnych zajęć. To jakieś konferencje, to gdzieś mnie proszą, żebym nauki głosił. I to daje radość po prostu. To może nie dlatego, że mam zajęty czas jako stary człowiek, tylko że odbieram, że jeszcze jestem potrzebny. I jeżeli jestem potrzebny, to oddaję całe serce, nie mogę na pół gwizdka. Muszę to robić pełną parą. Już mi brakuje teraz czasu na pisanie znów. Bo mam trochę tych zajęć poza tym. I to wszystko się spełnia w życiu. I małżeństwo się spełniło, i dzieci, i wnuki, i synowe, i wszystko. Teraz już tylko czekać na prawnuki. Teraz czekać na prawnuki, może się doczekam. Nie poganiam ich, broń Boże, żeby nie pomyśleli, ze dziadek egoista i babcia.To na tyle, jeżeli można tak skwitować to życie.(12; 00:00:00)ASz: Chciałam zapytać, czy w pana rodzinie istniała jakaś pamięć dotycząca I wojny światowej i tej wojny później polsko-bolszewickiej XIX/XX wieku. Czy na przykład rodzice jako dzieci wtedy coś pamiętali, opowiadali? Może jeszcze pana dziadkowie?SK: Więc dotknęła pani takiego tematu rzeki. Dlatego, że w mojej rodzinie jest tradycja walki o niepodległość. I to bardzo wcześnie, sięgająca po XIX wiek, to, co jest zapamiętane.Asz: Tak. Pan opowiadał o tym przodku, który w powstaniu styczniowym, tak. ? (12; 00:00:39)SK: Bo to już mówiłem, o dziadku Walerym, Adolfie Walerym Formińskim. Natomiast ze strony mojej, mojego ojca, mojej mamy też babcia, matka mamy Florentyna Formińska z domu Oracz. Ona z kolei współpracowała z Okrzeją. A więc jeszcze przed I wojną światową. Nawet nahajami od Kozaków otrzymała na placu Grzybowskim też spore lanie w czasie jakiejś manifestacji. I była bardzo tak postępowo nastawiona. Była żarliwą katoliczką, wierzącą osobą, ale ten problem społeczny bardzo konkretnie widziała. Dziadek z kolei, ojciec mojego ojca, jako kolejarz jeżdżący na trasie Wiedeń-Petersburg, przewoził broń, bibułę, był związany z PPS-em. A więc też ten okres wojny go oddalił od kraju. Bo go zastał w głębi Rosji, I wojna światowa, i nie mógł wrócić. Dopiero wrócił, jak się skończyła wojna. Tak że tam, co robił, trudno mi dzisiaj powiedzieć, w czym uczestniczył. Wiem, że też w jakichś ruchach coś tam działał. Nie sądzę, że z komunistycznym ruchem, bo na tyle chyba nie był aż ideowcem w tym kierunku, natomiast na pewno narodowo-wyzwoleńczym z Polakami tam działającymi w głębi Rosji też miał kontakt. Tak że ten okres I wojny światowej się tak bardzo mocno też w życiu… Dziadek drugi, Leon Formiński, przecież był w niewoli carskiej armii. Był i wzięty gdzieś pod Wrocławiem był w obozie do końca wojny.Natomiast w czasie II wojny światowej ojca brat, który był przed wojną doradcą ministra poczty i telegrafów, w armii polskiej już utworzonej przez generała Andersa tam na zachodzie, w Palestynie, szkolił kadry łącznościowców do końca wojny praktycznie. Tak że też człowiek bardzo i w walce, i w swojej fachowości, ale i w tych patriotycznych zaangażowany momentach. Opowiedział jedną rzecz taką ciekawą bardzo. Internowany na Litwie przez Rosjan, przez wojska radzieckie przeżył gehennę. Ponieważ był na półwyspie Kola, w kopalni z tymi polskimi żołnierzami. Tam selekcje NKWD dokonywało bez przerwy na… Wyprowadzano oficerów, wyłapywano. Osobiści uczestniczył, kiedy Sikorski przyjechał. Stanął, stanęli frontem przed nim, cały ten oddział duży, ci więźniowie, jeńcy. I Sikorski mówi o tworzeniu polskiej armii, że są potrzebni oficerowie i dał taki rozkaz: – Oficerowie, trzy kroki wystąp. I nikt nie wstąpił, ponieważ w otoczeniu Sikorskiego stali enkawudziści. I oni się bali. I on zrozumiał, o co chodzi, i mówi tak: – Gwarantuję wam swoim słowem generalskim, że nikomu włos z głowy nie spadnie. Powtarzam rozkaz, oficerowie wystąp. I wtedy zaczęli wychodzić. Tym enkawudzistom mało oczy na wierzch nie wyszły, że tylu nie zdążyli wyrżnąć. I wujek wystąpił a obok wujka człowiek, który był najbardziej wulgarny w tym baraku. Najbardziej brudny, najbardziej taki odpychający. I kiedy wujek się przedstawił, on się przedstawia. Pułkownik dyplomowany sztabu generalnego, jakiś tam. Nazwiska już nie pamiętam. I jak Sikorski odszedł, poszedł dalej, to on się zwraca do wujka i mówi: – Wacek, przepraszam, że taki byłem. Ale ja już raz ich znałem tu w czasie I wojny światowej. Ja wiedziałem, jak przy nich się trzeba zachować. Tak się zakamuflował. Rąk nie mył, a oni: – Białoruczek. To już jak mył ręce oficer, koniec. I w nocy wyciągali. Więc mówię, ten wątek z I wojny światowej to mi trudno więcej coś powiedzieć, ale ten okres walki o niepodległość na pewno w rodzinie był bardzo mocno zakorzeniony i opowiadany.ASz: Kultywowana była pamięć tych wszystkich wydarzeń.SK: Pamięć kultywowana bezwzględnie. ASz: To jeszcze pana tylko zapytam, o to: w czasie, gdy pana mama była tak bardzo aktywna w tej działalności konspiracyjnej, w tej w latach 40 w Warszawie, to czy pan przez większość czasu, kiedy ona uczestniczyła w jakichś akcjach, spotkaniach, pan przebywał pod opieką swojej babci, czy pan też czasem miał okazję podpatrywać jakieś działania?SK; Rozumiem. Więc powiem…ASz: Pan wspomniał o jednej takiej sytuacji.SK: Tak.ASz: Że pan z panem Męclewskim miał okazję się spotkać.SK: Tak.ASz: Ale czy było więcej takich?SK: Na pewno z mamą chodziłem. Nie pamiętam dzisiaj, kogo spotykałem. Na pewno wiem, że w jednym mieszkaniu na Widok było dużo, kilka kobiet, czyli też łączniczek, tak jak mama. Ale to odebrałem jako miejsce, gdzie się one spotkały. Okazuje się, że tam przekazywały, później mama mówiła, że tam sobie materiały. To była tak zwana skrzynka. Ale wtedy raz to pamiętam właśnie z Męclewskim. Mama starała się, żebym ja nie wychodził na podwórko z dziećmi. Ponieważ moja wiedza w pokoju z kuchnią, to, co się działo w mieszkaniu, była olbrzymia. Były różne materiały przynoszone, byli łącznicy, mamy koledzy, którzy też przychodzili do mieszkania. Przed powstaniem były szyte opaski u nas w domu. I cały czas o powstaniu. Ja mówię, kładę się już spać: – Co to za powstanie? – No po prostu rano wstaniesz i będziesz miał powstanie. Na tej zasadzie. Tak dziecku tłumaczono, co to jest powstanie. Ale faktem jest, że byłem pilnowany, ponieważ wyciągnięcie ode mnie było chyba jako dziecka bardzo łatwe. Gdyby mnie ktoś na spytki wziął, podszedł, to dużo mógłbym powiedzieć o domu, o tym. Więc raczej spędzałem czas z babcią, ale czasami chodziłem z mamą. Tak że tak to ja zapamiętałem.Asz: Dobrze, jeszcze jedno ostatnie pytanie. W tym już pana dorosłym okresie pana życia, może już nawet wtedy, kiedy miał pan rodzinę, czy miał pan w ogóle czas na jakieś życie towarzyskie? Bo pan był bardzo zapracowaną osobą. Studia, praca, dom. Ale czy pan w ogóle miał czas na jakieś, nie wiem…SK: Oczywiście.ASz: Prywatki, imprezy.SK: To znaczy, może zacznę tak, że prywatki dzisiaj. One inaczej wyglądały w tamtych czasach.ASz: Pewnie tak.SK: Bo w 50. Latach, jak u nas w domu, w czasie studiów moich, w pokoju z kuchnią na Muranowie, przychodziła grupa 15 osób. Moich kolegów, koleżanek. Tata siedział przy patefonie, kręcił korbą. Bo trzeba było nakręcać sprężynę. Płyta grała, myśmy tańczyli. Mój tata, który 100 razy lepiej tańczył ode mnie, obtańcowywał moje koleżanki też, które wolały z nim tańczyć niż ze mną. To już mówię humorystycznie, ale to była zabawa. Tu nie było picia, tu nie było i różnych dziesiątek alkoholi. To po prostu było, była zabawa. Chodziliśmy na spotkania takie taneczne też w środowisku tej, tym akademickim, młodzieży związanej z duszpasterstwem akademickim. A później, na przykład, zapamiętałem bardzo piękne ostatki, które spędziłem. To był Klub Inteligencji Katolickiej tam na Kopernika, on wtedy zupełnie inną rolę pełnił. To był rok chyba 1958, gdzie do godziny 12 grała orkiestra, a o 12 godzinie ksiądz, który z nami był mówi: – Słuchajcie, zaczyna się Wielki Post. Uklęknijmy, się pomódlmy. Więc były takie też zabawy. I były bale, i były bale. Chodziliśmy z żoną też i na bale, takie większe, urządzane, na przykład, w salach tam tych klubowych, czy gdzieś poza Warszawą. Oczywiście, że uczestniczyliśmy, chodziliśmy do przyjaciół, do znajomych. Mieliśmy szerokie grono przyjaciół, więc to nie było… Dzisiaj, bym powiedział, jestem bardziej zacofany kulturalnie, chociaż mi się wydaje, że…ASz: Towarzysko jakoś, tak?SK: Nawet nie towarzysko. (12; 00:10:00) Chodzi o tę czystą kulturę, odbieranie. Myśmy wszystkie spektakle w Teatrze Wielkim, wszystkie spektakle w Teatrze Narodowym, czy w Polskim, wszystkie. Chodziliśmy regularnie do teatru. Chodziliśmy do kina, bo telewizja to było gdzieś tam coś. A do kina się raz w tygodniu szło. Po obiedzie szło się w kolejkę, kupowało bilety w kinie W-Z albo gdzieś tam na Muranowie, czy coś, i się szło do kina. Więc to życie. Dzisiaj ja bym musiał bardzo długo spektakle sobie przejrzeć, na które chciałbym patrzeć. Na które chciałbym patrzeć, bo są odrzucające. Jest to wiele, wiele rzeczy, które dla mnie osobiście ze sztuką nie mają nic wspólnego nic. To jest pokazanie jakiegoś obrazu współczesnego świata. I bardzo ubogiej duchowości ludzi. I tak. Tak jak żyją na co dzień na ulicy, tak żyją na scenie. Pokazane jest to życie. Ale to jest bardzo ubogie życie. Takie trochę para… Już nie będę dalej na ten temat. Ale oczywiście, jeszcze dzisiaj też lubimy… Tylko że, niech pani zwróci uwagę na jedno. Lata 50., 60., 40., 70. jeszcze. Jak ja chciałem pójść do znajomych, do rodziny, to ja nie musiałem zadzwonić i zapytać, czy oni będą w domu. Tylko ja kupowałem po drodze z żoną 10 ciastek i szliśmy. A tam było pranie. Pranie przerywali, zjedliśmy ciastka, wypiliśmy herbatę, pogadaliśmy godzinę i szliśmy do domu. Nikt na nikogo nie był obrażony. A teraz niech pani spróbuje do rodziców, może odwrotnie, rodzice do pani, żeby przyszli niezapowiedzeni. Ach, jejku, co to będzie? A ja tutaj, a tam. Niech pani spróbuje. A jak… I na tej zasadzie myśmy się pozamykali. Zgubiliśmy też nazewnictwo to, które prawdzie odpowiada. Kogo? Gdzie idziesz? Do przyjaciół. Przecież przyjaciela to się ma jednego w życiu albo dwóch najwyżej. A reszta to znajomi. My mieszamy pojęcia. Przypadkowi znajomi nagle się stają przyjaciółmi. A zapominamy o tych, którym jesteśmy wiele w życiu wdzięczni. I zapominamy. Tak że ten wątek też tak odbieram, że przychodzi czas. Dzisiaj, jak ja mam protezę kolana, to trudno mi być tańczącym, tańczącym chociażby rock and roll’a. Ale tango dlaczego nie? ASz: A jakieś wyjazdy na wczasy czy za granicę też się panu zdarzały? Czy…SK: Na wczasy jeździliśmy. Oczywiście też dla porównania, w roku 1964 wyjechaliśmy z żoną i z synkiem do Karpacza, od osoby 150 złotych. Przy mojej pensji wtedy 2400 złotych. Czyli…ASz: ? (12; 00:13:21)SK: Za pięć… Dwutygodniowy pobyt, z pełnym wyżywieniem, ze zwrotem w jedną stronę za pociąg, za 500 złotych trzy osoby były na wczasach. ASz: Teraz to nie do pomyślenia.SK: Trzy osoby. Proszę sobie to prze… W związku z tym były warunki do tego, żeby jeździć. Jeździliśmy na wczasy, jeździliśmy. Za granicę to na wczasy nie jeździliśmy, ale w Polsce oczywiście. Jeździliśmy w góry, jeździliśmy nad morze. Trochę rodziny jest nad morzem. Urlopy najczęściej były planowane tak: jedno z nas dwa tygodnie z dzieckiem, czy z dziećmi później. Drugie znów dwa tygodnie i razem dwa tygodnie. Czyli…ASz: Półtora miesiąca. SK: Dziecko było z rodzicami półtora miesiąca. Praktycznie prawie przez całe wakacje. Można było, prawda? A jak jeszcze dziecko nie było chodzące do szkoły, to nie był czas, niekoniecznie musiał być czas szkolny, o. Tak że oczywiście, że korzystaliśmy, jeździliśmy i ja później zacząłem trochę...Razem byliśmy z żoną na wspaniałej takiej wycieczce, pielgrzymce w Rzymie w 1989 roku, gdzie przeżyliśmy wspaniałe rzeczy, bo 10 dni prawie mieszkaliśmy 400 metrów od Koloseum. Wszędzie na piechotę. Żona ciężką chorobę przeszła w namiocie, w prymitywnych warunkach mieszkaliśmy. Ale mieszkałem na podwórku sióstr Matki Teresy z Kalkuty. To mogę historii opowiadać masę o tym. Ale mówię, to były przeżycia. Mamy zdjęcia, tu jest z Castel Gandolfo żony zdjęcie z Ojcem Świętym. Na Watykanie, w Castel Gandolfo dwa razy, na Anioł Pański z Ojcem Świętym byliśmy w Castel Gandolfo. Nawet z zegarem, 12 godzina, Ojciec Święty pod tym zegarem przemawiający do nas. Tak że mamy dużo tego typu też i wspomnień, bardzo głębokich przeżyć. Ja później z młodzieżą jeździłem, z grupami z parafii, tak że wielokrotnie prowadziłem grupy do, za granicę. San Giovanni Rotondo, Ojcie Pio, Monte Casino, te wszystkie miejsca takie bardzo bliskie nam, Polakom. Loretto. Cmentarz o wiele piękniejszy chociaż mniejszy, bo z widokiem na Adriatyk. Tak, z cmentarza się widzi Adriatyk. Ten cmentarz. Więcej Polaków tam leży niż na Monte Casino.Tak że wiele jest wspomnień. Staram się to jakoś tam też gdzieś utrwalić. Synowie też mają taką pasję trochę zostawiania czegoś tam. Na razie zdjęcia, …, jakieś filmy. Nasz wyjazd, z jednym synem byłem w Hameln, tam, gdzie byliśmy w obozie. Z drugim synem. Obydwaj to zrobili, nagrali. Jest pamiątka. Wnuki, prawnuki mogą oglądać. Tak że zostawiamy ślad po sobie. I myślę, że ten ślad jakoś też i w tej relacji z panią zostanie gdzieś tam.ASz: Cieszę się bardzo. Może jeszcze chce pan coś od siebie dodać, podsumować, czy ? (12; 00:16:52) swoje życie?SK: Cóż, cieszy mnie tylko jedno, że jest taka instytucja, która ma czas dla tak starych ludzi i tak jest cierpliwa w osobie rozmówczyni mojej, że chce słuchać takich długich wywodów,ASz: Ale ciekawych bardzo.SK: przeciąganych. Ludzie są, którzy mają o wiele bardziej bogate wspomnienia. Każdy w jakimś czasie się urodził, gdzieś tam. Mnie się wydawało, że czas obozów w Niemczech to jest dramat, tragedia, największy Holocaust. Ale jak później poznałem to, co przeżyli ludzie na wschodzie, to mi się wydawało znów, że myśmy mieli kaszkę z mlekiem w porównaniu z tym, co oni przeżywali. Więc cały naród coś tam przeżył. Jedni coś pamiętają, inni nic nie pamiętają. Jak ekstremalnie się stanie pod ścianą z lufą wymierzoną, to się to zapamięta. A jak się jadło tylko nawet kartofle z zsiadłym mlekiem, ale nic więcej się nie przeżywało, to się już tego nie pamięta. I to jest normalne, naturalne. Dziękuję bardzo.ASz: Ja też dziękuję.SK: Że chcecie nas słuchać.<div></div>
    </section>
</article>