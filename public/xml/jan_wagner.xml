<?xml version='1.0'?>
<article>
    <section>
        <time>0</time>
Archiwum Historii Mówionej. Nagranie wywiadu z Janem Augustynem Wagnerem, urodzonym 28 maja 1931 roku. Legionowo, 17 stycznia 2007 roku. Nagrywał Adam Kaczyński.

(01; 00:00:00)

Adam Kaczyński: Proszę Pana o przedstawienie się.
Jan Augustyn Wagner: Nazywam się Jan Augustyn Wagner. Chciałbym przede wszystkim… Aha, może inaczej. Tak, jak powiedziałem, urodziłem się 28 maja 1931 roku w miejscowości Kobyłka, dawniej był to powiat Radzymin, obecnie powiat Wołomin. 
Przed dalszym omówieniem chciałbym przedstawić swój rodowód, bo to jest bardzo ważne. Właściwie moje geny to składają się z dwóch: polskim i niemieckim. Zacznę od rodu. Po 1866, kiedy upadł Związek Reński w 1871 roku Bismarck dokonał anszlusu Królestwa Bawarii do Prus Fryderyka II. Wówczas wiele rodzin bawarskich nie zgadzało się z tym i wyszło z Bawarii, przeniosło się do Polski na obszar zagarnięty przez Rosję carską. Były to wioski w okolicy Ostrowi Mazowieckiej. 
Między innymi mój pradziadek Karl Wagner wraz z bratem Anglezem Wagnerem, też razem z tymi rodzinami bawarskimi przyszli do Polski. Z drugiej strony babcia, prababcia właściwie, Marianna Han wraz ze swoimi rodzicami także przyszła, jako uciekinierka z Bawarii. Mój pradziadek wszedł w związek małżeński właśnie z tą prababcią Marianną Han i z tego związku urodziło pięcioro dzieci: trzy dziewczyny, dwóch chłopaków. 
Najstarszy, mój dziadek Jan Wagner, ożenił się z Polką – Anną z Najgrodzkich. Była to zubożała rodzina ziemiańska. Mieli dwóch synów: Czesława i Kazimierza. Dziadek pracował jako… można go nazwać kościelnym, inaczej się to nazywa zakrystianin, ale w normalnym języku – kościelny. 
Babcia miała, obecnie to się nazywa przedsiębiorstwo, kiedyś to się nazywało, że miała zakład krawiecki i jak ojciec mówił takim staropolskim językiem, miała u siebie siedem panien. To były normalne krawcowe, ale ważne to, co mówię, bo… w dalszym ciągu wyjdzie. Niestety babcia w 1915 roku zmarła na dur brzuszny, zwany tyfusem. Czytałem księgi w parafii w Jasienicy, tam gdzie mieszkano. Okazało się, że w tym okresie na wsi Króle Duże zmarło sto osób. Na takiej wiosce to jest bardzo dużo. 
Wówczas mój ojciec miał dziewięć lat, stryj Kazimierz miał sześć lat. Dziadek sam, nie mógł podołać, ożenił się. I teraz wracam, mówię właśnie o tych pannach. Jedna z tych panien, która była koleżanką babci… Babcia zresztą przed śmiercią powiedziała, żeby ożenił się, bo musi się opiekować dziećmi. To była Aleksandra ze Skowrońskich. Pochodziła z ubogiej rodziny. Zmieniło się w rodzinie, ale jeszcze w dalszym ciągu jakoś ciągnęli to. Dziadek z tą drugą swoją żoną miał troje dzieci: dwie córki i jednego syna. Dziadek w 1928 roku zmarł. No więc rozsypało się wszystko. 
Ojciec, starszy, poszedł do swojego stryja Piotra Wagnera, tam przebywał. Natomiast młodszy, Kazimierz, poszedł do swojej ciotki Anny, która wyszła za polskiego rolnika. Ale nie za bardzo to ojcu opowiadało. Po prostu, mówiąc tak bez ogródek, on się uważał jako parobek, więc jemu to nie odpowiadało. Uciekł ze wsi i przybył do Radzymina. W Radzyminie poznał przyszłą swoją żonę, czyli moją matkę – Helenę Górską. W 1930 roku zawarli związek małżeński i w 1931 roku urodziłem się ja. Zamieszkiwali razem ze swoimi, tzn. ojciec z teściami, matka ze swoimi rodzicami. Było bardzo paskudnie, bo w jednym mieszkaniu o powierzchni około dwudziestu metrów zamieszkiwało… to było ich… ośmioro osób. I tak mieszkali, męczyli się przez rok. Po roku ojcu się zaczęło coraz lepiej powodzić, więc zaczęli na terenie Kobyłki wynajmować mieszkanie. Ale w tych domach lokatorskich co pewien czas się zmieniali. Ponieważ się stan podwyższał, to podwyższali swój stan zamieszkania, coraz były większe mieszkania. W 1937 roku urodziła się moja siostra. I tak to trwało. 
Ach, nie, jeszcze w 1936 roku wreszcie się radykalnie nam poprawiło. Ojciec uzyskał stałą pracę w niemieckiej firmie Scholz &amp; Sohn, która się mieściła na Targówku przy ulicy Siarczanej. I to trwało do 1939 roku.
Muszę powiedzieć, że z tego okresu moje dzieciństwo do czasu wojny uważam za bardzo szczęśliwe. Niestety wojna i wszystko się zmieniło. We wrześniu, po kilku dniach od wybuchu wojny na teren Kobyłki wpadła szpica niemiecka na motocyklu. Trzech Polaków w jakiś sposób wywrócili ten motocykl, a Niemców po prostu zatłukli kołkami. Gdy weszły oddziały niemieckie zaczęło się przeszukiwanie domów polskich i wyciąganie mężczyzn. Między innymi wpadli do domu, gdzie myśmy mieszkali. Tam na tym terenie, bo to był początek wojny, było bardzo dużo mężczyzn. To byli krewni gospodarzy tego domu, w którym mieszkaliśmy. Było pięciu mężczyzn, furmanki były na podwórku. I oczywiście nastąpiły aresztowania tych ludzi. Mój ojciec, widząc to, wyszedł, przedstawił się oficerowi niemieckiemu, lejtnantowi, który, jak się okazało, było Austriakiem. Ponieważ ojciec urodził się w rodzinie niemieckiej, bo mogę tak powiedzieć, poza jego matką, babcią Anną, tam byli wszyscy Niemcy. I dziadkowie, i ojciec, i ciotki. Posługiwał się bardzo dobrze językiem niemieckim, w takim samym stopniu, jak w języku polskim. Przedstawił się jako Wagner i zaczął rozmawiać. Ponieważ mówił gwarą bawarską, 

(01; 00:10:00)

która jest bardzo zbliżona do języka austriackiego niemieckiego, oczywiście wszystko co mówił ten lejtnant przyjmował za dobrą monetę i zwolnił, uratował tych ludzi, ludzie zostali zwolnieni. Oczywiście przyszedł do nas po tym wszystkim na śniadanie. 
I może na tym należałoby skończyć, ale to niestety, jak dalej będę mówił, to właśnie mnie wyszło bokiem. Na razie wszystko pięknie się układało. Niestety w listopadzie zapadłem na chorobę dur brzuszny. Powtarzam, moja babcia też, w 1915 roku, w I wojnę światową zachorowała i zmarła. Ja zachorowałem w listopadzie 1939 roku. Straciłem przytomność, w ogóle nie pamiętam z tego okresu, co było. 
W międzyczasie ojciec wyjechał, ponieważ był bardzo duży głód w domu, ojciec wyjechał do swojej rodziny, właśnie tam na wieś. Muszę podkreślić, że była to ciążka droga, ponieważ w ramach paktu zawartego między Niemcami  i Sowietami, tamte tereny… Bo najpierw Niemcy zajęli, Prusacy z północy, a później wycofali się i na te tereny weszli Sowieci. Ojciec, gdy przeszedł, został schwytany przez Sowietów i prowadzony był razem z innymi ludźmi, bo mieli go wysłać na Syberię. Jakoś się uratował w ten sposób, że szli pieszo, weszli do jakiegoś ziemskiego majątku, tam gorzelnia była. Schlali się tą okowitą, posnęli i wszyscy Polacy pouciekali. Ojciec pieszo przyszedł do swojego domu rodzinnego, gdzie się urodził. Nie było go dosyć długo, aż wrócił po Wielkiej Nocy w 1940 roku.
Ja w międzyczasie leżałem nieprzytomny, bez lekarza, bez lekarstw. Uważano, że umrę. Niestety wola boża była inna. W styczniu zacząłem wracać do zdrowia tak, że w lutym poszedłem powtórnie do szkoły. Do polskiej szkoły, podkreślam, to była publiczna szkoła, powszechna, w Kobyłce. Ponieważ Niemcy zajęli budynek szkolny, nasze lekcje odbywały się po różnych domach prywatnych. W 1940 roku jeszcze byli nasi nauczyciele ci sprzed wojny. To niestety zaczęło się zmieniać. Dwóch nauczycieli Niemcy aresztowali, wywieźli do obozu koncentracyjnego. Inni pouciekali. Zaczęli ściągać z innych okolic Polski inni nauczyciele, którzy nie znali nas, ale specjalnie nie narzekam. Szczególna była, i to muszę powiedzieć, niejaka Amelia Królikowska, która w jakiś sposób na mnie się zawzięła. Na mnie, jako Wagnera, czyli ona uważała, że jestem Niemcem. Mimo że myśmy cały czas byli jako Polacy, odkąd dziadek ożenił się z Polką staliśmy się Polakami. 
Najpierw to zaczęły się drobne jakieś takie zgryźliwe uwagi. Wiadomo, zaraz na początku wojny co było. Był brud, nie było środków czystości, gdzieś się zaraziłem świerzbem. I ona przy całej klasie, to było w trzeciej klasie, przy całej klasie mówi tak: Wagner, a ten świerzb to ty już zlikwidowałeś? Bo nas zarazisz. I to niby była nauczycielka polska. Przykro mi się zrobiło. Ale to jeszcze nie było wszystko. W czwartej klasie w jakiś sposób, to prawdopodobnie w innych rodzinach coś szeptali, tak jak powiedziałem na początku, to mnie bokiem wyszło to, co mój ojciec uratował. To taką gwarą wiejską i ja cały czas byłem… Szczególnie taki był, nazywał się Socha, który mnie ciągle wyzywał od Szwabów. Wreszcie raz nie wytrzymałem nerwowo, przyrżnąłem mu piórnikiem takim dębowym po głowie i się uspokoił. A pani nauczycielka, polska niby, z tego wszystkiego kazała dzieciom przynieść żwiru, nasypała w kąt, ja byłem w krótkich spodniach i mnie na kolana kazała uklęknąć na tym żwirze, a sama etui metalowym biła mnie w głowę: Nauczę cię polskiego. Nie narzekam, ale to muszę powiedzieć. Mnie to bardzo bolało, ponieważ uważałem się za Polaka, stuprocentowego Polaka, mimo mojego pochodzenia.
Co jeszcze tu zadziałało. 21 czerwca 1941 roku ruszyła nawała niemiecka na pozycje sowieckie i w ciągu jednego dnia dziesiątki kilometrów ich odpędzili. Ojciec nie miał pracy, bo stracił pracę na początku 1941 roku. Nie wiem, czy to wynikało z tego, że ojciec pracował w firmie niemieckiej i chcieli, żeby ojciec podpisał volkslistę, a ojciec tej volkslisty nie podpisał i w związku z tym ojca ten Niemiec wyrzucił z pracy, czy ewentualnie tak ojcu tam dokuczali, że ojciec się sam zwolnił, tego nie wiem. Ojciec nie żyje, trudno, żeby mnie to powiedział. Tak że ojciec pozostał bez pracy, w domu był głód. 
W międzyczasie moja matka szmuglowała. Złapano ją na granicy kiedyś, to właśnie było na początku 1941 roku. Zaprowadzono na odwach Grenzschutzu we wsi Morawy, to było koło Goworowa. Zawsze jak ich łapali, to odbierali towar i wypuszczali, ale wtedy jakoś się tak trafiło, że… W ramach odwiedzin wsi Szczawy z tamtejszego odwachu, przyjechało kilku grenzschutzów do swoich kolegów na Morawy. Jeden z nich, który się nazywał Krysik, co szczególnie chcę podkreślić, zaczął chodzić i wypytywać kobiet, jak się nazywają. Jedna powiedziała, druga, trzecia, czwarta i podchodzi do mojej matki i pyta się: Name? Matka mówi: Wagner. Tak się popatrzył i mówi tak: Du polnische Hure. Matka nie wytrzymała, a była wielką kobietą i silną i jak mu przyrżnęła w dziób, to aż się nogami nakrył. Poderwał się, wyrwał z kabury parabellum i chciał matkę zastrzelić. Wówczas inni grenzschutze wykręcili mu ręce i odebrali mu pistolet. Oczywiście zakończyło to się sądem w Ostrołęce. Matka została skazana na pół roku odsiadki i osadzona w więzieniu w Ostrołęce. 
Wracam do 21 czerwca 1941 roku. Gdy nawała ruszyła, Niemcy zdobyli duży teren, więc władze więzienia, a może i wyższe władze ogłosiły amnestię i tym sposobem matka została zwolniona do domu. Wówczas ojciec, po kilku tygodniach, no w domu w dalszym ciągu nie było co jeść, wyjechał do swojej rodziny właśnie na tą wieś. A matka zaczęła w dalszym ciągu szmuglować. No przecież głód zmuszał do podjęcia jakiejś pracy.
Ojciec w styczniu 1942 roku zabrał moją siostrę, która wówczas miała pięć lat, zabrał tam też do swojej rodziny. Ja, ponieważ chodziłem do szkoły w Polsce, do polskiej szkoły, pozostałem razem z matką. 

(01; 00:20:00)

Ale ta, która,  jak mówiłem, ta Królikowska mnie w dalszym ciągu prześladowała. A tu już w tym wypadku było co innego. Ona żądała, żeby matka jej masełko dawała ze szmuglu, jakąś rąbaneczkę, jakieś wędlinki, a tego matka nie… Po prostu nie interesowała się mną. Ja sam byłem. Ponieważ już nie mogłem wytrzymać tego nacisku i tego prześladowania, zacząłem wagarować po prostu, zacząłem uciekać ze szkoły. Tu chcę podkreślić, gdyby to było tak, jak w tej chwili, dzieci na własnych rodziców donoszą na policję, gdybym ja wtedy był tak podły, a w Kobyłce był posterunek żandarmerii, gdybym ja poszedł ze skargą, że mnie wyzywają od Szwabów, że mnie nauczycielka prześladuje, byłoby to straszne, prawdopodobnie nauczycieli by pozamykali. A mnie pewnie by oddali do jakiegoś przytułku niemieckiego albo do rodziny niemieckiej. Ojca by ubrali w kamasze i wysłaliby na Ostfront. I wolałem uciekać, wagarować, a jednak tego nie uczyniłem. I to trwało tak do 1942 roku, a właściwie nawet na początku czterdziestego trzeciego. 
I tu znów z kolei, ojciec cały czas się kręcił, cały czas uważał, żeby się jakoś wymigać, a jego naciskali, ojca, na to, żeby podpisał volkslistę, której nie chciał, bo się czuł, po prostu czuł się Polakiem. Mimo że wychowywał go właściwie ojciec Niemiec, ale tak wychowywał, jak się okazało, to i dziadek też się czuł w tej swojej drugiej rodzinie, że jest Polakiem, więc musi być wdzięczny tej Polsce, która mu dała chleb, która mu dała wykształcenie. 
Z siostrą ojciec przebywał u stryja. Była żona stryja wiele lat młodsza od stryja i jej się podobał ojciec, jako młody. A była strasznie… uważała, że ona tylko uważa Niemców za mężczyzn. A ten stary Niemiec, a ten młody, mimo że ojciec się uważał za Polaka, no więc zaczęła do ojca smalić cholewki, bo chciała porzucić tego stryja. Mamiła ojca, że ten ma tyle złota. To była w ogóle polska Ukrainka albo ukraińska Polka. Ponieważ ojciec te zaloty odrzucił, poszła i go oskarżyła do żandarmerii – muszę tu w tej chwili przeczytać, bo ja już w moim wieku zaczynam zapominać nazw – na posterunek żandarmerii do Andrzejewa. I powiedziała tam, że u nich przebywa Niemiec, który się ukrywa przed Wehrmachtem. Żandarmi wezwali ojca na przesłuchanie. Ojciec oczywiście wymigiwał się, bo dosyć uprzejmie go pytali, jako Niemcy Niemca, dlaczego nie podpisał jeszcze volkslisty. A ojciec już nie mógł mówić, że nie jest, bo wszystko mieli spisane, więc mówi: A ja nie znam języka niemieckiego. Ale Niemcy już chyba przewidywali, co będzie, bo nagle wchodzi drugi żandarm i pyta się: Kto to jest? A drugi odpowiada: A to pan Wagner. Rozmawiamy, bo wstąpi do Wehrmachtu. Wówczas ten Niemiec mówi: No, będziemy mieli dobrego, przystojnego oficera. I ojciec dał się złapać. Odpowiedział po niemiecku: Słuchajcie, panowie, ja w ogóle w wojsku nie służyłem. – Aha, proszę pana, więc niech pan nie kłamie, że to pan rozumie. Przejdźmy już, mówmy po niemiecku. No i dobrze. Ojciec zaczął mówić po niemiecku. Drugi wykręt próbuje: No tak, ale Niemcy to są ewangelicy, ja jestem katolikiem i naprawdę szczerym, wierzącym mocno katolikiem. A ten znów z kolei pyta się po niemiecku, do tego, który wszedł: Kurt, a ty jakiego jesteś wyznania? A ten mówi: Rzymskokatolickiego. – No, panie Wagner, to co pan tutaj… No dobrze, to i trzeci wykręt, mówi: Tak, ale ja się urodziłem w Polsce, zresztą mój ojciec też się urodził w Polsce, przyjęliśmy zwyczaje polskie i ja nie mogę tak od razu, bezpośrednio podejmować decyzji, przecież żona jest w Kobyłce koło Warszawy. A on mówi: Zaraz, co to za Niemiec. Kobieta to kuchnia, kościół i dzieci, a nie jakieś tam… – No tak, ale ja się urodziłem… Po prostu z tym żyję, ja… kultywuję polski obyczaj. – No dobrze. Dali się przekonać. Prawdopodobnie byli to jednak mimo wszystko dobrzy ludzie. Dali ojcu przepustkę i kazali ojcu pojechać załatwić swoje sprawy w Kobyłce i powrócić. I ojciec powrócił do Kobyłki, ale bał się, że... Wiadomo było, że nie pojedzie z powrotem tam, więc zaczął się ukrywać. Ukrywał się w cembrowinie abisynki, która była na podwórku. O tym, że ukrywał się wiedziała tylko moja matka, wiedziałem ja, bo w ciągu dnia donosiłem tam ojcu jeść, do picia coś, kawę czarną. I wiedzieli gospodarze tego domu, w którym myśmy mieszkali. Może dwa, trzy tygodnie się ukrywał. Na noc wracał do domu, a wczesnym rankiem, skoro świt, tam przechodził. Wreszcie ojcu powiedziałem, że nikt nie przychodzi, nikogo nie ma, bo ja kręciłem się jako młody chłopak, oglądałem i ojciec już na stałe wyszedł.
I w dalszym ciągu nie miał pracy, ale między kolegami zaczął się kręcić i gdzieś tam sobie piękny zestaw bimbrowy wykombinowali i zaczął tam pędzić bimber. Ale nie handlował tym bimbrem. Był bardzo dobry ten aparat. Przyjeżdżał jeden warszawiak do nas z kanistrami, ten bimber przeładowywał do kanistrów, bo znów z kolei przewoził pod elektryfikat, który był w Warszawie, tam sobie całkowicie czyścili, doprowadzali do postaci spirytusu, przelewali w butelki, lakowali, ładowali na gapy niemieckie i rozprowadzali do restauracji niemieckich. Tak że nawet nie truł Polaków, tylko Niemcy niech chlają.
Ja oczywiście chodziłem do szkoły i w dalszym ciągu mnie prześladowała ta Królikowska. I znów w dalszym ciągu uciekałem. Ojcu nic nie mówiłem. Wreszcie 26 lipca 1944 roku, to był dzień, kiedy odbywał się odpust św. Anny w kościele w Kobyłce, kościół, który był pod wezwaniem Świętej Trójcy. No ale to były dwa, raz był w czerwcu odpust pod wezwaniem Świętej Trójcy, a drugi, nie wiem dlaczego, św. Anny był bardziej taki uroczysty. Przyszedłem na taki placyk przed kościołem, niedaleko kościoła, tam się zebrała grupka moich kolegów. Nagle wychodzi z kościoła, z mszy wychodzi oddział akowców z biało-czerwonymi opaskami i na samym czele kroczy mój ojciec. Popatrzyłem na kolegów i właśnie ten Socha był i mówię: Słuchaj, widzisz? Mój ojciec jest akowcem. Tyś mnie wyzywał od Szwabów. A gdzie jest twój ojciec? No może nie było to eleganckie z mojej strony, ale ja się w jakiś sposób musiałem na nim zemścić. Dlaczego się wówczas ujawnili w Kobyłce akowcy? Ujawnili się w ten sposób, że dwudziestego szóstego wpadła szpica czołgów T-34, sowieckich, 

(01; 00:30:00)

i ci wyszli, żeby wspomagać Sowietów. Wówczas jeszcze nikt nie wiedział, kim właściwie Sowieci są. Co prawda była próbka z lat 1940-1941, ale no, szli razem z wojskiem polskim, Polacy byli oszukani. I to chyba było mniej więcej tydzień, dwa tygodnie na terenie Kobyłki. Oczywiście ta szpica weszła bez fizylierów, nie było ochrony, Niemcy dali przeciwuderzenie, spalili wszystkie czołgi, które tam były: w Wołominie, w Kobyłce, w Ossowie, wszystkie czołgi zostały spalone i z powrotem zajęli Kobyłkę. 
Zaczęły się wysiedlenia. Między innymi po pewnym czasie wpadła taka grupa Niemców do tego domu, w którym mieszkaliśmy. Dali nam tylko piętnaście minut na zabranie się i – Raus! – z mieszkań, z domu. My szliśmy takim dużym… bo bardzo dużo było z Kobyłki ludzi, cały tłum toczył przez wieś Maciołki, po polach, zboże się paliło. Nastąpił nalot sowieckich samolotów poukrywaliśmy się, Niemcy, którzy nas konwojowali, tak samo. Ale doprowadzili nas tak między Maciołki a Zielonkę. Ponieważ coraz częściej się zdarzały te naloty, ci Niemcy sami, we własnym interesie, rozpuścili nas, niech każdy ucieka, gdzie chce. Bo, jak się okazało, prowadzili nas w kierunku Modlina, Nowego Dworu Modlina, mieli nas do Pruszkowa przerzucić. Akurat stało się inaczej. 
Mój ojciec razem ze swoim kolegą z AK, panem Kazimierskim… Byliśmy całą tą swoją rodziną, nas czworo i on był z żoną, to razem sześcioro i mówi tak do ojca: Słuchaj, ja mam w Siwkach – to wieś następna była, za Zielonką – dalszą rodzinę. To właściwie jest rodzina żony. Więc tam się udamy. No i rzeczywiście, udaliśmy się właśnie na wieś Siwki. I tam przebywaliśmy na tej wsi do… tam dosyć długo to było. Chyba bodajże… bo nas wypędzono w sierpniu, a we wrześniu nastąpił atak wojsk sowieckich i wyparli Niemców ze wsi Siwki. Powróciliśmy, tzn. żeśmy przeszli do Zielonki. Mieliśmy przechodzić wzdłuż linii kolejowej, ale ostrzeżono nas, że jest ostrzał. Taka była, umocnienia niemieckie, nazywana wówczas „Góra Horowa”. To było miejsce, gdzie później zniwelowano tą górę i tam cegielnię postawiono w Zielonce, a wówczas to były bunkry żelbetowe. I była tam załoga SS i do wszystkich, który się tam pokazał, strzelali. – Więc nie możecie przejść tam wzdłuż torów kolejowych, bo teren jest odkryty, bardzo widoczny. Więc przez poligon. Ale znów ostrzegali: Nie przechodźcie przez poligon, bo poligon jest zaminowany bardzo mocno. No i jak teraz się dostać do domu? Moja matka dwóch takich sowieckich bojców namówiła, dała im dwie półlitrówki bimbru, które mieliśmy na szczęście przy sobie i oni za ten bimber mieli nas przeprowadzić. A więc szli pierwsi, za nim szedł ojciec, później szła siostra, później za siostrą ja i na końcu matka. Pokazywali rzeczywiście, żeby nie zbaczać, tylko w ich ślady wstępować. I pokazywali palcami, wystawały między trawą takie wąsy stalowe, mówią, że to są miny przeciwpiechotne. Przeprowadzili nas aż do samej spalonej kapliczki, która była wystawiona ku czci Cudu nad Wisłą z 1920 roku. Obok było miejsce, gdzie padł ksiądz Skorupka. I mówią: To już tutaj sobie przejdziecie sami do domu, tu już wieś, pola są, tam nie ma min. I oni się cofnęli do Zielonki, a myśmy rzeczywiście przyszli do domu.
Na miejscu zastaliśmy sowieckie wojska, które tam były na podwórku. Oczywiście mieszkanie było splądrowane. Weszliśmy do pokoju, nosem matka pociągnęła, mówi: Tak jakoś cuchnie, jak w ubikacji. Szafa była tak postawiona na róg, zajrzała, a tam była wielka, olbrzymia sterta kału. Po prostu sobie w pokoju zrobili ubikację. Posprzątaliśmy to wszystko. Siostra była mała, szuka nocniczka. Nocniczka nie ma. Ja wyglądam przez okno, patrzę, a oni sobie dwie beczki postawili, bok furmanki na te beczki i jeden z tych Sowietów wcina sobie zupę z tego nocniczka siostry. Ja pokazałem to matce, matka mówi: Już zostaw, już nie ma co. 
I to tak było jakoś. Jedni się zmieniali, wychodzili, drudzy przychodzili. I to było do… koniec października lub początek listopada. To już tak długo jest, ja już w tej chwili dokładnie nie pamiętam. W nocy wdarł się do naszego mieszkania były sąsiad, nazywał się Starski, komunista, który, jak Sowieci weszli, zrobił się komisarzem. No i chciał ojca zastrzelić w łóżku na oczach naszych: dzieci, matki. A co ojca uratowało? Z tyłu, czego nie zauważył, światło… się palił tylko taki kaganek, z tyłu leżał ruski starszyna, moskwiczanin. Pamiętam go, mimo że inne nazwiska zapomniałem, tego człowieka chyba do końca życia będę pamiętał. Nazywał się Borys Kraselnikow. I on, gdy ten szum był, obudził się, spojrzał, że nad ojcem stoi ten bandyta czerwony z pistoletami, wyciągnął spod poduszki też pistolet parabellum i mówi tak: Ty, Paliak, ty broś, arużu smatri eju, u mienia takoja. I taki bohater, szybko schował te swoje pistolety. Szum się zrobił na dole, bo tam też kwaterowali żołnierze sowieccy, takich dwóch Ukraińców właściwie, oficerów. Jeden starszyj liejtienant  Władysław, imiona tylko pamiętam, drugi – kapitan Kola. Wpadli, złapali tego komunistę za kark i po schodach, a schody były bardzo przykre, zrzucili go na zbity łeb. 
Ale wiele to nie pomogło ojcu. Ten łobuz poszedł do NKWD do Wołomina i ojca wydał, że ojciec był akowcem, że taki, owaki. Jeszcze to powiedział, co było w 1939 roku, jak to do Niemców, że uratował tych chłopów. I ojca aresztowano. Aresztowano, jako akowca, wsadzono go do więzienia. Więzienie sobie zrobili z normalnego domu w Wołominie przy ulicy Piaskowej, w piwnicach zrobili sobie więzienie. Przebywał tam przez miesiąc. I nagle, nieoczekiwanie ojca zwolniono. Przyszedł pieszo z Wołomina do Kobyłki, to było około trzech kilometrów do mieszkania. I w tym czasie akurat kolega, ten kolega właśnie, ten pan Kazimierski, z którym żeśmy byli tam na tym wygnaniu – 

(01; 00:40:00)

on przewidywał co będzie, młodszy od ojca był, więc przewidywał, co będzie, uciekł, ukrył się w wojsku w Lublinie – przyszedł akurat w tym czasie, zbieżność była, odwiedzić ojca. I prawdopodobnie mu mówił, żeby się ukrywał, bo już większość akowców w Kobyłce NKWD aresztowało. I w tym czasie, jak przyszedł, za kilka minut zjawia się ojciec. I on mówi tak: Czesiu, uciekaj, oni ciebie specjalnie wypuścili, żebyś naprowadził na innych z nas, bo oni widocznie nie mają listy. Szybko matka ojca spakowała i razem z tym kolegą swoim, tam miał akurat, bo on przyjechał do Kobyłki coś załatwiać, miał ten ZiS 105, wsiedli do tego samochodu i ojciec uciekł razem z nim do Lublina. I tam wstąpił do Wojska Polskiego, do orkiestry, najpierw był jako orkiestrant, a później w 1945 roku, bodajże w lipcu, przeszedł do innej jednostki, jako szef orkiestry w stopniu starszego sierżanta.
A w międzyczasie, jak ojciec uciekł – miał rację ten pan Kazimierski – po kilku godzinach, może dwóch, trzech, zjawia się takich trzech, pamiętam do tej pory. Pamiętam, jak byli ubrani, mieli czapki z takimi niebieskimi otokami. No i się pytają do matki: Kuda muż? Matka: Przecieście go wzięli. – A my go wypuskali. – No jak żeście go wypuskali, to szukajcie. Tu mąż się nie zjawił. – Job jego mać! My jego najdiem, ustrielim kak sabaku. I poszli. W każdym razie ojcu się udało, ewentualnie nie mogli ojca znaleźć w wojsku. Tak że ojciec przeszedł całą tą kampanię wojenną, aż się oparł w Koszalinie. Służył tam w wojsku do 31 grudnia 1945 roku. 
Natomiast ja, jako młody chłopak… Aha, chciałem powiedzieć, że ona mnie nie tylko prześladowała, ale spowodowała to, że nie otrzymałem promocji do klasy wyższej. I matka wtedy jakoś odważyła się, no bo już się skończyła okupacja niemiecka, odważyła się, poszła do szkoły. Tej baby już nie było w szkole, tylko kierownikiem był niejaki Kaska, który też był w czasie okupacji w szkole, ale był tak zastraszony tamtą Królikowską, że wcześniej nic nie reagował. I matka mówi tak: Panie Kaska, ponieważ pan wie doskonale, jak się z synem obchodziła Królikowska, ja syna zapiszę do Wołomina i nie chcę już, żeby chodził do Kobyłki. Zapiszę syna do Wołomina, oczywiście powiem, dlaczego. Albo się przestraszył, albo wiedział o tym, co się działo w czasie okupacji, bez promocji zostałem przyjęty do szóstej klasy. I się ucieszyłem bardzo, bo w szóstej klasie znowu wróciła moja nauczycielka sprzed wojny, do pierwszej klasy jak chodziłem, pani Stopnicka, która oczywiście mnie zobaczyła, ucieszyła się. I co się okazało: ja, który nie miałem promocji do szóstej klasy, otrzymałem na świadectwie same czwórki i piątki. To świadczyło właśnie o podłości tej baby. No i szósta, siódma klasa. Skończyłem tą siódmą klasę. 
W międzyczasie zmieniliśmy znów z kolei miejsce zamieszkania. I co się okazało? W 1946 roku przychodzi, zjawia się ta żona stryja ojca i z płaczem, że ją wypędzili tam ze wsi. Zamknęła się z ojcem i z matką w pokoju, ale ja przez dziurkę od klucza patrzyłem, to miała plecy i tyłek czarny, bo tak ją stłukli. Między innymi okazało się, że jak baty dostała, to z podziemia, z NSZ-u jej przyrżnęli i dostała trzy baty za mojego ojca, którego wydała do Niemców. Dlaczego została wypędzona? Bo tego wcześniej nie powiedziałem. Jak Niemcy się w 1944 roku wycofywali, to wszystkich swoich, tych tzw. reichsdeutschy, czyli tych, co mieli stuprocentowe pochodzenie niemieckie, oraz volksdeutschy, którzy byli z małżeństw, wszystkich zabrali ze sobą i osadzili na terenie Niemiec w obozach. Większość tych ludzi nie miała w ogóle tam rodzin, bo to już tyle lat upłynęło, porozchodzili się. A stryj zostawił tu potężny majątek, sześćdziesiąt hektarów ziemi, jak mówili, pszenno-buraczanej. I co będzie tam robił? Wróci. I stryja NSZ zostawiło. Powiedziało: Jesteś porządnym człowiekiem i tu pozostajesz. Ciebie Niemcy w ten sposób zmusili. A tą sukę, no to jej dali dobrze baty i wypędzili. I proszę sobie wyobrazić, że mój ojciec, którego na takie śmiertelne niebezpieczeństwo naraziła, przypomniał jej to. Ponieważ miał jakieś, to jeszcze z czasów wojska, znajomości z generałem Kuropieską, tego, którego później Informacja Wojskowa zamordowała. I tam pojechał do niego. I w ramach repatriacji, oczywiście nie powiedział, co to jest za baba, dostała w Mikołajkach Gdańskich, ponieważ to była nauczycielka, dostała w Mikołajkach Gdańskich posadę nauczycielki. Jak się zmienia. Jak w 1941 roku, jak byli Sowieci, to stawała na beczkę i przemawiała do tłumu tych komunistów, co to nie będzie, jaka to będzie radość. Jak przyszli Niemcy, to się zapisała do NSDAP, miała broszę taką partyjną z hakenkreuzem. Jak dostała w tyłek, to z powrotem zapisała się do PZPR-u i była wielką partyjniaczką. Tak że to wszystko świadczy o moralności pewnej kategorii ludzi. 
Ja zresztą nie mówię tego wszystkiego tutaj… dołączę do tej Karty [Ośrodka Karta – przyp. red.], dołączę, tutaj mam rękopisy pewne, które tam dokładnie wymieniam. W rozmowie to człowiek czasami zapomina o co chodzi mu, upłynęło bardzo długo, człowiek zapomina, ja zapominam, nazwiska zapominam, czasami nazwę miejscowości.
I tak właściwie zakończyło się. W 1946 roku wstąpiłem do gimnazjum cukierniczego, zresztą mój ojciec też po wyjściu z wojska zaczął pracować u Wedla. I zapisał mnie do gimnazjum cukierniczego. I w tym gimnazjum cukierniczym przyjeżdżałem pociągiem na Dworzec Wileński. Oczywiście ja jeszcze pamiętałem, bo jeździłem w czasie okupacji, matka mnie woziła na teren, gdzie ojciec był, ja rozmawiałem ze swoimi kolegami, więc wiedziałem, jak się zachowywali Sowieci czy komuniści sowieccy tam na tym terenie, dopóki nie zostali wyparci przez Niemców.
Następnie wrócił mojego ojca znajomy, właściwie nie znajomy, później się poznali, pan Władysław Łysak, który był zastępcą komendanta jednego z oddziałów AK z Wileńszczyzny. I tak sobie z ojcem rozmawiali, te rzeczy omawiali, co się działo na Litwie, co się działo w Polsce, a ja jako młody chłopak, zainteresowany słuchałem. Niby co innego robiłem, ale jednym uchem, tam patrzyłem w co innego, a tutaj słuchałem. I się umacniałem. Tym bardziej, że we mnie zapadło ta, ja nie zawaham się powiedzieć, próba popełnienia zbrodni na moim ojcu przez polskiego komunistę. 

(01; 00:50:00)

Ja już całkowicie, ja zacząłem, w tej chwili już tego nie mam, ale wówczas ja komunistów bardzo nienawidziłem, tak jak dziecko może nienawidzić komunizmu. I jak słuchałem, to i też swoim kolegom przekazywałem to wszystko. Zawsze jak wracałem, szliśmy z Dworca Wileńskiego w kierunku Zamojskiego, zawsze był u mnie wianuszek koleżanek i kolegów. Ja im to przekazywałem.
W 1947 roku, gdy było to słynne referendum, przed referendum, też z tego, co wysłuchałem, co mój ojciec rozmawiał z tym panem Łysakiem, że należy głosować, żeby nie było „nie” na wszystko, dwa razy „tak”, a raz „nie”. A to było wówczas komunistyczne „trzy razy tak”. No i cały czas mówiłem, żeby przekazali swoim rodzicom, żeby tak głosowali. Dzieci nierozsądne. Akurat całe szczęście, że kiedyś szedł z tyłu ten pan Łysak, którego nie widziałem, a który słyszał to wszystko i poszedł do ojca i ostrzegł, żebym ja się przypadkiem nie wpakował w kabałę, bo licho nie śpi, pełno szpicli ubowskich chodzi, no i ojciec mnie dał reprymendę. Ale co to pomogło tam. Po referendum, kiedy sfałszowano to referendum znów z kolei swoim koleżankom i kolegom przekazywałem, a przy okazji dorośli, którzy szli obok to słyszeli, bo głośno mówiłem, że komuniści sfałszowali referendum itd. I tak jakoś przeszło.

(02; 00:00:00)

JAW: Zapomniałem powiedzieć, że w 1944 roku, kiedy już zaczęliśmy chodzić do szkoły, ja wstąpiłem do harcerstwa, do ZHP. Wówczas to harcerstwo było takie przedwojenne, baden-powellowskie. Tam myśmy nie… nas masówek i innych nie uczono. My, poza naszymi takimi czystymi harcerskimi zajęciami, mieliśmy też i przez starszych wykłady patriotyczne o Łukasińskim, o Wysockim. W ogóle cały czas tam w tym harcerstwie byliśmy wychowywani w duchu patriotycznym. Tak że, jak później chodziłem do gimnazjum, także chodziłem w mundurku harcerskim. Temu panu towarzyszowi dyrektorowi gimnazjum to się bardzo nie podobało, no ale nic nie mógł zrobić specjalnie, tak byłem ubrany.
W 1948 roku, nie wiem dlaczego, tego ojciec mi nie powiedział, ojciec sam… ale coś musiało się stać, ojciec znienacka, mimo że nienawidził komunizmu, zapisał się do PPR-u, a mnie kazał się zapisał do ZWM. To była taka młodzieżówka PPR-u. No i w związku z tym zapisałem się do ZWM-u, ale w mundurku harcerskim chodziłem. W lipcu w 1948 roku wyjechaliśmy na taki obóz młodzieżowy, zjednoczeniowy, który był na Helu w miejscowości Jurata. Tam były ze związku… z ZWM-u, z Wici, z ZMD… Te trzy związki. I tam nam wykłady już wtedy robili partyjne. Mi oczywiście jednym uchem wpadało, drugim wypadało. Żeśmy byli tam chyba do 20 lipca. I tu chcę jedną rzecz powiedzieć, bo to nazwisko się później powtórzy. Niejaki Kazimierczak Zenon, zresztą kolega z mojej klasy z gimnazjum, biegał, bo tam były cztery podobozy, jeden dziewczęcy, trzy były chłopięce, biegał po tych podobozach i zaczął wygadywać na Ruskich, na komunistów. Aż go wypędzili. No więc tak, ale to patriota, więc każdy tak patrzył… I wróciliśmy 20 bodajże lipca, 22 lipca było zjednoczenie. Z jednej strony było zjednoczenie organizacji młodzieżowych, które się przekształciły na ZMP, natomiast PPS i PPR zjednoczyły się i powstał PZPR. Ja oczywiście na tym zlocie nie byłem, nie brałem udziału. To było tak jeszcze do jesieni. 
Na początku grudnia 1948 roku wstąpiłem do Wojskowej Organizacji Niepodległości „Skorpiony”. To była młodzieżowa organizacja w stylu wojskowym, oczywiście antykomunistyczna. I pod koniec grudnia, jako żołnierz złożyłem przysięgę na krucyfiks, przysięgę Bogu, że będę do końca życia walczył o niepodległą i suwerenną Polskę. I uważam, że ta moja przysięga zrobiła ze mnie żołnierza, mimo że byłem w cywilu, po cywilnemu, nie w mundurze, bo to nie mundur robi z człowieka żołnierza, tylko właśnie ta przysięga. I tej przysięgi, uważam, że jestem z nią związany do końca swojego życia. W stosunku do drugiej przysięgi, którą złożyłem, za chwilę powiem. 
To było tak. Były zebrania. Miałem w tej organizacji ze strony mojego dowódcy, porucznika Wojska Polskiego, który zawsze odrzucał przymiotnik „ludowego”, był porucznikiem Wojska Polskiego, miałem zlecenie dosyć poważne, ponieważ mnie przydzielono do sekcji informacyjnej. Wówczas, tak jak i w tej chwili, to się wszystko odkrywa w IPN-ie, bo nagle po wojnie część kleru, niewielka to była część kleru, ale to była taka łyżka dziegciu w beczce miodu, po prostu zaczęła kolaborować z komunistami. I dlatego jednym z poleceń było, żebym obserwował tych księży i przekazywał dowódcy, którzy to księża… A to miało być przekazywane gdzieś na zachód, nie wiem, czy do „Wolnej Europy” czy do „Głosu Ameryki” miały być te nazwiska przekazywane. To było jedno. Drugie moje to było, z uwagi, oni dobrze wiedzieli, z jakiej rodziny się wywodzę, więc dostałem polecenia obserwowania ubowskich więzień oraz NKWD więzienia, które jeszcze część na terenie Polski się znajdowały. I też sporządzać szkic i przekazywać to swojemu dowódcy. No i trzecie to moje, właściwie takie najważniejsze – rozprowadzanie bibuły antykomunistycznej i ustne przekazywanie wiadomości, kim właściwie jest komunizm. A to już na swojej skórze ja i ojciec odczuliśmy. I to tak ciągnęło się do 4 kwietnia. 
4 kwietnia wpadło czterech takich byków rosłych do domu, tak około godziny szóstej nad ranem i plus jeszcze jeden mundurowy milicjant. Oczywiście postawili nas w kącie i rozpoczęła się rewizja. Najpierw mnie zrewidowano. Ja oczywiście byłem w piżamie tylko, więc zrewidowano ubranie, w którym chodziłem i na nieszczęście znaleziono jeszcze dwie bibuły, które nie zdążyłem rozprowadzić. I wiele tam innych… Między innymi miałem, ojciec z wojska przywiózł mnie taki sztylet oficera niemieckiego, gdzieś tam widocznie w Koszalinie czy gdzieś znalazł. I mnie to przywiózł. Ja, jako młody harcerz, to miałem ten sztylet. Oczywiście nie nosiłem tego, hakenkreuz wyrzuciłem, wydłubałem, a tak miałem, to powiesiłem, to właśnie to też zabrali. A ojca też oczywiście zrewidowali. Wszedł jeden z ubeków do łazienki i nie wiem, co się stało. Po niespełna minucie wyszedł z łazienki z pistoletem w ręku. Z tym pistoletem, który ojciec miał z czasów AK. Oczywiście aresztowano nas. Jak przypuszczam, jeżeli to się wdarło czterech oprawców potężnych po chłopaka niespełna siedemnastoletniego, właściwie siedemnastoletniego, nie miałem jeszcze skończonych osiemnastu lat… Więc jak to, na takiego drobnego chłopaka czterech byków? Piąty milicjant? Oni już mieli gdzieś tam widocznie nakaz i na ojca. I przyjechali po mnie i po ojca. Oczywiście aresztowali nas, władowali do suki, jak to w gwarze więziennej się nazywa, to był taki mikrobus, wówczas chyba z demobilu było, bo francuskie Renault. I pojechaliśmy przez Marki. W Markach dwóch znów ubeków przyprowadziło mojego kolegę – Jurka Zyberta, też z organizacji, też go władowali do tej renówki. I przywieźli nas na ulicę Sierakowskiego, gdzie było tam wtedy siedlisko Wojewódzkiego Urzędu Bezpieczeństwa Publicznego. 

(02; 00:10:00)

Nie władowali nas do piwnicy, tam pod cele, gdzie trzymali tych aresztowanych, tylko na drugie czy na trzecie piętro, dokładnie nie pamiętam. Tam nas lokowali, bo jeszcze ściągali jeszcze innych członków organizacji. W międzyczasie właśnie dwóch przywieźli: jednego Bogdana Kośnika, drugiego chyba Zbyszka Oszko z Warszawy. I tam byliśmy trzy czy cztery dni. I nagle jednego dnia, takiego trochę obdartego przyprowadzili, który się przedstawił, że jest żołnierzem WiN-u. Miał tobołek ze sobą, żywność. Przypuszczam, że to był jakiś agent, który z nas, chłopaczków, chciał wysłuchać to wszystko. Więc po pierwsze: jeżeli to był przyłapany żołnierz WiN-u, to nie daliby mu wziąć żywności, miał taki tobołek, a po drugie, gdyby był to żołnierz WiN-u, to by znalazł się nie w pokoju na górze, tylko znalazłby się w celi, w tej piwnicy tam na dole. My oczywiście w ogóle o sprawach organizacji miedzy sobą nie rozmawialiśmy, tylko rozmawialiśmy, tylko i wyłącznie, jak to koledzy między sobą: o gimnazjum, o dziewczynach, o tych innych… Tak że po trzech czy czterech godzinach zabrali tego niby-żołnierza. 
Po trzech, czterech dniach ściągnęli nas. Oczywiście spisali nas tam na Sierakowskiego, nasze dane, pojedynczo wzywano. I zabrano nas na dół, na takie podwórko, było to podwórko ze wszech stron otoczone budynkami, wielka taka więzienna brama. Mówię „więzienna”, bo tak się czuło. W pierwszej chwili, to się bałem, że nas rozstrzelają tam, naprawdę mówię, co czułem. Ale w pewnym momencie te mierzeje się otworzyły, wjechała suka i nas tam załadowano i przywieziono na Cyryla i Metodego, wówczas to była siedziba Miejskiego Urzędu Bezpieczeństwa Publicznego. Przywieźli nas od strony podwórka, nie ulicy. Na korytarz, podstawili nas pod ścianą, twarzą do ściany, ręce na kark, no i stoimy. Nagle słyszę za sobą głos: Janek, i ty tu jesteś? Odwróciłem się. Tamten, który nas pilnował, to chciał walnąć mnie w głowę, ale tamten, który do mnie mówił „Janek” powstrzymał go. Co się okazało? Czeredys Jan, który tam był ubowcem, a który w międzyczasie w czasie okupacji z ojcem pędził bimber, ale później wszedł do UB. 
Pojedynczo brali nas. najpierw odciski palców i to z obu rąk, i z prawej, i z lewej, wszystkich pięciu palców, czyli razem dziesięć palców. Później wprowadzili do pokoju do fotografa i tak, jak Niemcy robili w obozie koncentracyjnym, tak samo posadzili na krześle i z trzech stron sfotografowali, czyli en face, z profilu lewego, z profilu prawego. Oczywiście tabliczka była z numerem, już numer swój dostałem więzienny. I zabrali mnie z nieznanym, bo ja nie znałem, to z innego był gimnazjum kolega, też z organizacji, ale myśmy się nie stykali jakoś, konspiracja. Najpierw cela nr sześć. W celi nr sześć zastałem kilku, mogę nazwać ich kolegów, z gimnazjum Władysława IV. Ci, którzy chcieli rozwalić na Saskiej Kępie, był taki pomnik Przyjaźni Polsko-Radzieckiej, tam na Rondzie Waszyngtona. I tam ich w nocy złapali, wsadzili. Oni byli starsi chyba ode mnie o rok czy dwa. Jak to młodzi, nie przejmowali się, taki zrobili kociokwik, tam zaczęli śpiewać takie piosenki, wolnościowe, patriotyczne. Wpadł nagle jeden z tych klawiszy ubowców, bo na UB klawisze to byli ubekami, mordę wydarł i zabrał nas do innej celi, do czwórki. Wszedłem do czwórki, patrzę, a pod oknem stoi i czyta brewiarz ksiądz Konowrocki, mój katecheta z gimnazjum, który nagle zniknął mi z oczu w czterdziestym siódmym… właściwie w czterdziestym ósmym, bo jeszcze miałem kontakty na początku czterdziestego ósmego. Od razu się przewinął jeden z tych na miejscu aresztowanych, mówi: Bądźcie cicho, to jest kapuś. I udałem, że my się z księdzem Konowrockim nie znamy.
I oczywiście rano mnie na przesłuchania. Byłem kilkakrotnie wzywany. A jak się to odbywało? O, bo to jest ważne. Gdy wchodziłem, podprowadzał mnie klawisz-ubek do pokoju, zamykał drzwi. Za biurkiem siedział ubek, ten, który miał mnie przesłuchiwać. Więc stołek stał przed biurkiem, po drugiej stronie biurka, kazał mnie siadać. Otwierał szufladę, wyciągał z szuflady pistolet, przeładowywał go, kładł na blacie biurka, zapalał taką lampę o silnym świetle, puszczał mnie w oczy, wstawał i zaczął wypytywać. To było kilkakrotnie to zrobione. O różne rzeczy mnie wypytywał. Pewnego razu przyczepił się właśnie do przysięgi wojskowej i jak to się odbywało. Nie chciałem temu ubekowi powiedzieć. Ale sobie tak pomyślałem, przecież ja się nie mogę wstydzić tego, co ja zrobiłem, bo ja przysięgałem Bogu na krucyfiks, to u mnie jest żadna hańba. I powiedziałem mu, jak to wszystko wyglądało. A on w tym momencie, jak nie podskoczy, jak mnie nie przyrżnie w ucho. Spadłem z tego taboretu, z ucha polała się krew. Zwolnił mnie, wówczas mnie zwolnił, zszedłem z powrotem co celi. Następnym razem, jak mnie wezwał, to znów z kolei zanim usiadłem, to jakiś nie wiem, taki kawał był… czy to był kabel, czy coś, jak mnie w tyłek nie przyrżnie, aż mnie spodnie pękły. I tak chodził, palcem pokazywał i szyderczo: O, arystokrata! O, hrabia, co psy obrabia! O, a z gołą dupą chodzi! Nic nie mówiłem, no bo co miałem powiedzieć. I wreszcie nagle zakończyły się przesłuchania. 
Z powrotem wróciłem pod celę. Pod celą był nasz, to zależy, dwunastu, czternastu, prycza taka drewniana była na ośmiu tylko. Jak żeśmy się kładli, to na jednym boku, a później hasło to na drugi bok, bo inaczej to jeden drugiego by zwalił. I było to, ciągnęło się przez miesiąc. Wreszcie pod koniec właśnie tego kwietnia, na początku maja słychać wieczorem było na korytarzu nagle szmer. Nie wiedziałem, co się dzieje, bo jak taki ruch, to coś się dzieje, wywożą gdzieś, czy… No i w pewnym momencie drzwi celi się otwierają, wezwali tego kolegę: Zabieraj się, bierz wieszczi – czyli ubrania swoje – i na górę! Zabrali go i już więcej nie wrócił. Trzęsłem się, mówię: Oho, wywożą. I teraz nie wiadomo, gdzie wywieźli. Bo w czasie przesłuchań, to mnie zawsze on obiecywał, że mnie zabiją, wrzucą do worka i: Wyłowią cię gdzieś tam na Żoliborzu. Mówię, no to może rozstrzelają nas, może to… no nie wiadomo. Wreszcie położyliśmy się. Była godzina jaka… około jedenastej w nocy. Drzwi się otworzyły: Wagner, zabieraj wieszczi i na górę! Zabrali mnie. Oczywiście to bydlę, które mnie tak urządziło to ucho siedział. Wyciągnął, osobiste rzeczy mnie oddał, buty, pasek od spodni, tam miałem portfel, 

(02; 00:20:00)

to wszystko mnie oddał i podsunął mnie do podpisania, to ważne jest, bo tam się wszyscy wypierają tego, do podpisania papier, że „o wszystkim, co widziałem, co słyszałem i co ze mną robiono, pozostawię w tajemnicy”. Podpisz to! A co miałem zrobić? Podpisałem oczywiście. Z tym że pierwsze moje słowa, które były, to wszystko opowiedziałem, co było. I zwolnił mnie. Nie oddał mi sznurowadeł od butów, a takie miałem wojskowe buty. W tym czasie rozkopane było, bo tam robili podjazdy koło Czterech Śpiących. Jak ze strachu biegłem, to buty zgubiłem. Przyleciałem do pociągu, wówczas jeszcze z Dworca Wileńskiego chodziły pociągi parowe, dopiero w przedziale spojrzałem, że ja jestem w skarpetach. Bałem się, ale się cofnąłem. Bez butów przyjadę? Więc cofnąłem się i znalazłem koło Czterech Śpiących te swoje buty. Założyłem już spokojnie i ostatnim pociągiem wróciłem do domu. 
Ojca nie wypuścili. Po latach się okazało, że miedzy innymi z ojca sobie też zakpili. Jeszcze przede mną ojca też wezwali, też mu wszystko oddali, też tak jak ja podpisywał i wreszcie odchodzi, a ten ubek pyta się: Wagner Jan, syn Czesława? Ojciec mówi: Nie, ja się nazywam Wagner Czesław, syn Jana. Bo dziadek miał na imię Jan. Ach, ty taki owaki, chciałeś nas oszukać! Zabrali wszystko i z powrotem pod celę. To był dowcip ubowski. To tak mimo woli mówię, bo później się to od ojca osobiście to dowiedziałem.
Idę do gimnazjum, okazuje się, że mnie z gimnazjum pan towarzysz razem z innymi w ogóle wyrzucił. Pozostałem bez szkoły, bez nauki, bez ojca. W domu matka, która w ogóle nigdy nie pracowała, nie miała żadnego zawodu. Siostra mała, głód. I co robić? Muszę iść do pracy. Nie mam jeszcze osiemnastu lat. Więc gdzieś mnie tam znajomy załatwił. Poszedłem, pracowałem na Targowej 44, taka była spółdzielnia metalowa… „Nysa”… tak, „Nysa”, robiono takie okucia do walizek, tam szlifiernia była. Ale młodym chłopakiem, nieprzyzwyczajonym, tam ten kurz, to wszystko, tam plułem taką smołą. Tam chyba popracowałem ze trzy tygodnie, nie mogłem tam pracować. 
Do Wedla. Ale tam taki Szmajda, kadrowiec, mówi: Ty, taki owaki, tutaj do pracy nie przyjdziesz. Więc co robić? Pojechałem z powrotem, mimo że ze strachem, pojechałem do Cyryla i Metodego, wpuścili mnie tam do środka, nie wiedziałem, czy z powrotem wyjdę. I powiedziałem, że muszę iść do pracy, bo siostra mała, matka nie pracuje. Muszę pracować. I kazali mnie napisać prośbę. I pisałem prośbę, żeby mnie zezwolili na pracę. opisałem, że ojciec siedzi tu właśnie w więzieniu, że bez pracy, że ja muszę pracować. No i zezwolili. Mówi: Idź i dostaniesz tą pracę. Poszedłem, a ten Szmajda znów mnie wygonił: Bo u mnie pracy nie dostaniesz. To ja poszedłem ze skargą z powrotem na UB. Mówi: Dobrze, dobrze, idź, już na pewno cię teraz przyjmie. I rzeczywiście, jak przyszedłem, to był czerwony na pysku ze złości, mówi: Po coś tam poszedł? Ale oczywiście przyjęli mnie do pracy. Poszedłem do najcięższej, jaki był u Wedla, dział. To był dział karmelarni twardej. To było straszne, bo tam były te rozpalone, ten karmel trzeba było na płytach stalowych przerzucać, odpowiednio go wyrobić, więc najpierw to. Oczywiście znów z kolei takie robole ze wsi, którzy tam przychodzili, takie łachudry, pijaczki, tłukli mnie takimi rękawicami po twarzy: Ty taki owaki… Ty – jak oni nazywali – faszysto! Wreszcie, ponieważ kierownikiem działu był mój były instruktor z gimnazjum, zobaczył, co się dzieje, odsunął mnie na dział wakumów, to tam przygotowywaliśmy tą masę karmelową. I tak zaczęłem przechodzić później z działu wakumów na owocarnię i gdzie się podgrzewało nadzienie do cukierków owocowych. I tak powoli… Wreszcie przerzucili mnie na inny dział i tak po kolei zaczęłem przechodzić te działy. Na końcu wylądowałem w tak zwanym dziale młodzieżowym. Kierownikiem tego działu był mój instruktor z piekarnictwa, pan Kołodziejczyk. I by było wszystko w porządku. Tam robiłem taką masę do tych… takie słynne były torciki wedlowskie, wówczas się nazywały torciki pralinowe, zupełnie inne, jak w tej chwili. W tej chwili to jest kit, tamte były bardzo smaczne. Trzeba było tą masę całą grylażowo-waflową na takich wazach przemielić, żeby ta masa była równa. Jak to młody chłopak, kiełbie we łbie. Podjechałem kiedyś, poodrywało takie kawałki jeszcze zlepionej tej masy i kołkiem by to trzeba było przebijać, żeby to opadło. A mnie coś do głowy walnęło i miałem w ręku szpachelkę i szpachelką. A ta szpachelka, walce załapały i z drugiej strony wyrzuciły, aż cała się czerwona zrobiła i na nieszczęście, na nieszczęście dla mnie tam stał na zarabiarce sekretarz oddziałowej organizacji PZPR-u i uznali to – w każdym zakładzie to był ubowiec – że ja chciałem zabić tego sekretarza. No i koniec. I dalszy ciąg więzienia. Ale, jak to mówię, chyba Bóg czuwał nade mną, akurat przechodziły dwie koleżanki, które były ode mnie o rok młodsze w gimnazjum, już ukończyły to gimnazjum i pracowały w laboratorium. I mówią: Janek, nie martw się, my pójdziemy do kierownika i porozmawiamy o tobie. I rzeczywiście, kierownikiem był wówczas inżynier Wyczański, były żołnierz AK powstania warszawskiego, który dostał się do Anglii, tam ukończył studia i wrócił z Anglii do Polski, tam był kierownikiem. I za bardzo się tym nie chwalił, ale mnie tam przyjął. 
I zaczęłem pracować w laboratorium. Z tego laboratorium spotkałem koleżankę z gimnazjum. Ona mówi: Słuchaj, zapisałam się do liceum ogólnokształcącego dla pracujących na ulicy Norkowskiego 6. Mówię: Uda się, nie uda się. Poszedłem i się zapisałem. I przyjęto mnie. Przyjęto mnie oczywiście do dziewiątej klasy, bo trzecia klasa gimnazjum to ja nie dokończyłem, bo mnie wtedy aresztowano. Do tej jeszcze obok, w tej mojej klasie, z tym że w drugiej, w angielskiej, bo ja do ruskiej poszedłem, natomiast do angielskiej był taki kolega mój, który razem ze mną siedział, taki Gieniek Jankowski. Razem zaczęliśmy we trójkę chodzić. 
We wrześniu, pod koniec września, zaczął się proces. Przedtem już mój ojciec był sądzony, dostał sześć lat odsiadki. I mój proces organizacji. Poszedłem na ten proces, wezwany zostałem, to był Rejonowy Sąd Wojskowy na ulicy Grzybowskiej, więc tam zdawałem. I znów, nic ich nie interesowało specjalnie, tylko jak wyglądała przysięga i komu tą przysięgę składałem. Powiedziałem. Po tym złożeniu zeznań: Proszę wyjść z sali. No to ja wyszedłem, poszedłem do szkoły. I więcej się nie zjawiłem w tym sądzie. I nie wiem, co tam było, jak…

(02; 00:30:00)

W pewnym momencie mówi wychowawca, któremu wiele zawdzięczam, pyta się, mówi: Ale komitet rodzicielski chce, żeby składki zapłacić. Ja mu wtedy powiedziałem, jak sprawa wygląda. Więc on mówi: Cicho, nikomu nie mów, ja tylko o tym wiem. I on rozmawiał w tym komitecie rodzicielskim, mnie umorzono tą sprawę, tę składkę na komitet rodzicielski. 
I tak sobie chodziłem. Wreszcie w 1952 roku przystąpiłem do egzaminu maturalnego, który zdałem, otrzymałem świadectwo dojrzałości. I w dalszym ciągu pracowałem u Wedla. Oczywiście to nic mi nie dało, że miałem już maturę, w dalszym ciągu pracowałem w laboratorium, jako robotnik, laborant i pracownik fizyczny. Nie mógł więcej inżynier Wyczański dla mnie zrobić, bo, tak jak mówię, to był Wedel, tam bezpieka trzymała łapę. I to było do listopada 1952 roku. 
W listopadzie 1952 roku dostałem wezwanie do wojska. Zawieziono nas, zgrupowali, tam z Wołomina, z Kobyłki i wielu innych jeszcze z okolic. Jedziemy wieczorem, nocnym pociągiem jedziemy na Śląsk. Ja mówię: no i koniec, pewnie wiozą mnie do tych brygad roboczych, bo tych wszystkich wrogów ludu to oni tam ładowali. Na świetlicy nas zgrupowano. Przyszedł kapral i mówi, że jesteśmy w artylerii przeciwlotniczej, kaliber 37. Nie wierzyłem temu. Wreszcie, kiedy świt był, wyskoczyłem, patrzę: rzeczywiście stoją na parkingu działka, te, jak myśmy je nazywali, „sikawki” [? 02; 00:32:29]. Aha! Ale to jeszcze była przedwczesna radość, jak się okazało, bo na terenie jednostki był jednak batalion roboczy, z tym że to był budowlany batalion roboczy i niepoprawni tam żołnierze byli. 
No więc rozpoczęło się normalne wojskowe życie. Już nie mówię, jak to wszystko wyglądało, bo w tej chwili to, co jest w wojsku, to jest przedszkole, to, co było w latach stalinowskich.
Mimo że ja miałem maturę, innych kolegów z maturami do Bytomia zabrano na szkołę podoficerską, jeden ja z maturą byłem zwykłym kanonierem, a więc jakieś polecenie już było. Ale to nic, to było do przysięgi wojskowej. W styczniu, bodajże 18 stycznia, składamy przysięgę wojskową na sztandar jednostki. Ja już dokładnie tej Roty nie pamiętam, ale tam było, że „wierność zachowam Polsce Ludowej”, a ja w dalszym ciągu niepoprawny, owszem mówiłem, powiedziałem, że „Polsce”, a na słowie „Ludowej” to zamilkłem, nie powiedziałem i dalszy ciąg roty wojskowej powtórzyłem. Nie wiem, czy ktoś słyszał i doniósł, czy to inne względy zapanowały, bo w kilka dni przysiędze wojskowej porucznik Kazimierczak Jerzy, to był dowódca dywizjonu drugiego, on był z Zielonki, przyszedł i mówi: Janek, pójdziesz do mnie na pisarza dywizjonu. Bardzo się ucieszyłem. Rzeczywiście zabrał mnie. Z tym że noc spędzałem w koszarach, a na dzień szedłem do kancelarii dywizjonu i tam prowadziłem księgi dywizjonu i to wszystko. 
I nie wiem, czy ktoś doniósł, że ja mówiłem, że ominęłem tą „ludową” Polskę czy ktoś doniósł, że ja akurat dostałem się, zostałem wyróżniony jako pisarz dywizjonu, w każdym razie w marcu 1953 roku, a do wojska byłem w listopadzie pięćdziesiątego drugiego, w marcu 1953 roku przyszedł rozkaz dowódcy okręgu z Krakowa, że „ma zostać przeniesiony do Pułku Artylerii Przeciwlotniczej 85 – więc średniokalibrowej – w Będzinie”. I kazano mnie się spakować, jak to w języku wojskowym, „co Ojczyzna dała”, czyli cały plecak, ze wszystkim. No i zgłosiłem się tam do jednostki w Będzinie. Tam dostałem się na 8 baterię 2 dywizjonu. I jakoś tam to życie pędziłem. To wszystko było w porządku. W międzyczasie część, już to było chyba bodajże w czerwcu albo w lipcu, cała bateria wyjechała na poligon w Mrzeżynie Gryfickim, a nas zostawiono kilku i na kurs dział nowych do szkoły tej podoficerskiej, która była na terenie jednostki. Oczywiście ukończyłem ten z wynikiem, ja mówię, pozytywnym, już nie mówię tam dobrym, bardzo dobrym, tylko z wynikiem pozytywnym, no więc powinienem zostać awansowany i do tego, no ale to jakoś przeszło. W międzyczasie wróciła jednostka z poligonu. Były takie modne zebrania partyjno-organizacyjne, ZMP-owskie, a do ZMP należałem i w pewnym momencie jeden łobuz, kanonier zwykły, a był jednocześnie kandydatem PZPR-u, stanął i mówi: A ja was proszę, towarzysze, my mamy między sobą wroga, a tym wrogiem jest kanonier Wagner. On sobie wszędzie kpi z naszych ukochanych braci radzieckich. Zrobiła się cisza. Nawet nic nie miałem specjalnie tego do… Zamilkło towarzystwo, wróciłem do jednostki. I wówczas mnie przerzucono z dywizjonu drugiego do dywizjonu pierwszego. I w tym dywizjonie pierwszym akurat były… zwykła ta wojskowa wuer było, gimnastyka i akurat wykonywałem ćwiczenie na poręczach. Tam było dwóch, którzy mieli asekurować, nie mieliśmy przecież normalnych dresów, tylko w portkach tych wojskowych takich długich. Jak zeskakiwałem z poręczy, zawadziłem i uderzyłem głową o podłogę. I powiedziałem temu podporucznikowi, który tam prowadził ten wuer, co o nim myślę, językiem wojskowym. Szum się zrobił. I po kilku tygodniach za tyłek: Zbieraj się, to wszystko co ojczyzna ci dała i won z jednostki. Przy okazji jeszcze obok mnie takich czterech kolegów było. Dali nam pakiety zalakowane i: Do Częstochowy, do 2 Dywizji Piechoty macie się tam zgłosić. No więc rzeczywiście zgłosiliśmy się. Wyjechaliśmy pociągiem, zgłosiliśmy się do tej dywizji, złożyliśmy te pakiety. A sami no to jazda, nawet nie… tylko do hotelu. Nie patrzyli czy mamy pieniądze, czy nie mamy: W hotelu się prześpicie, a rano się zgłosicie. I przespaliśmy się. Już nie pamiętam, czyśmy zapłacili, czy ktoś za mnie zapłacił, w tej chwili nie pamiętam, jak to było. W każdym razie przespaliśmy się, rano żeśmy się zgłosili. Dostaliśmy, już każdy indywidualnie pakiet dostał do ręki w takiej brązowej kopercie zalakowany i „macie się zgłosić 

(02; 00:40:00)

do 4 Pułku Piechoty Warszawskiej”, jak to się nazywało, na Bukówkę pod Kielcami. Pojechaliśmy popołudniowym pociągiem z Częstochowy do Kielc. Przyjechaliśmy późnym wieczorem, to już była właściwie noc. Do jednostki się nie mogliśmy zgłosić, przespaliśmy się na posadzce na poczekalni dworca w Kielcach. I rano piechotą, to było około pięciu kilometrów od stacji kolejowej, przeszliśmy, zgłosiliśmy się. I czekamy przed bramą główną, wartownik stoi. Wreszcie pobudka, godzina siódma, pobudka, podchodzi oficer dyżurny: No i co chłopaki? Zebrał nam te, mówimy skąd jesteśmy. Jak się ucieszył! Okazało się, że on jest dowódcą artylerii pułkowej właśnie w tej jednostce. Mówi: Chłopaki, brakuje nam… A jeszcze do mnie się pyta, co ja robiłem, a ja mówię, że jestem po kursie dział nowych. No, to już będziesz dowódcą czołgu. I poleciał do sztabu pułkowego. Po pewnym czasie wraca taki smutny i mówi: I co wyście powyprawiali? Wy tu jesteście przysłani do ukarania. 
Rozdzielili nas na poszczególne kompanie, bataliony kompanii. Ja trafiłem do 2 Batalionu 4 Kompanii. I jakoś tak ciągnąłem, nawet dosyć dobrze mi szło. Po pewnym czasie wzywają mnie do sztabu jednostki do oficera informacji. I się zaczęło. Ale mnie przemaglował! Ale, jak wyczułem, to on słyszał, że gdzieś dzwoni, tylko nie wiedział, w którym kościele, nie wiedział, o co ma się mnie czepnąć. A mnie się pytał, kim byli moi pradziadkowie, jakby to wszyscy ludzie wiedzieli, kim byli pradziadkowie, akurat ja wiedziałem. Kim byli pradziadkowie, a co robili pradziadkowie, a co robili dziadkowie, a co robił mój ojciec w czasie okupacji i po okupacji. A co robiłem ja w czasie okupacji, co robiłem po okupacji. Sobie myślę tak: pewne rzeczy powiedziałem, które mogłem powiedzieć, ale tego, że ojciec był w AK, że… a nie, powiedziałem, że siedział, powiedziałem. Ale że był w AK, że się nie ujawnił, tego nie mówiłem. Powiedziałem, że w czasie okupacji chodziłem do publicznej szkoły powszechnej w Kobyłce. Pyta mnie się: A co dalej? To tylko powiedziałem, że byłem aresztowany, bo mówię, no już jak on mnie pyta, no to już doskonale wie. I zostałem zwolniony. A jaki wyrok? – Ja nie wiem. Bo nie wiedziałem. I tak mnie kilka razy przepytywał. Jaka w tym jest tajemnica? Jak byłem w jednostce wojskowej w Będzinie, tam oficerem informacji był niejaki podporucznik Jarosz. To był były mieszkaniec Kobyłki, który w czasie okupacji chodził razem ze mną do szkoły, tylko do wyższej klasy. Doskonale wiedział, jak się nasza rodzina w czasie okupacji zachowała, że ja chodziłem do polskiej szkoły, a nie do Deutsche Schule, że ojciec był w AK. I chyba on się zachował jak uczciwy człowiek. Natomiast ten widocznie wszystkiego nie przekazał, a ten miał tylko część dokumentów, a może miał wszystko, tylko nie wiedział, co ma powiedzieć, nie wiem, ja już nie komentuję tego. W każdym razie po kilku przesłuchaniach zwolnił mnie. 
I tak dobiłem do końca służby wojskowej. Wyszedłem na początku listopada czterdziestego… przepraszam, 1954 roku. Wróciłem do Wedla i tam mnie chciano przerobić, chciano jeszcze mnie bardziej tak poniżyć. Ja byłem jako laborant w laboratorium, natomiast mnie tu chcieli na brakarza, takiego w najgorszym tym. ja się oparłem, powiedziałem, że ja pójdę, zgłoszę się do WSW, nie do WSW, tylko do tego, wówczas to się nazywało… już nie pamiętam, teraz się sztab wojskowy… Więc tam się do wojska zgłoszę i się poskarżę, że mnie w ten sposób chcą załatwić. A było to, że żołnierz, który opuszczał stanowisko, miał wrócić na to stanowisko. Widać, że ja nie w ciemię bity, z powrotem wróciłem na stanowisko laboranta, ale widziałem, że jestem po maturze, a w dalszym ciągu jestem popychadłem, mimo że mój kierownik jest byłym akowcem, ale nie może wiele zrobić. Ktoś tam mnie bruździł.
W międzyczasie mój ojciec wrócił z więzienia. Teraz jeszcze może przerwę, wrócę do ojca. Ojciec dostał sześć lat. Przebywał, najpierw go wysłano do więzienia w Warszawie. To się nazywało Toledo, tam, gdzie byli wszyscy polityczni. Tam posiedział trochę, przesłano go do Siedlec, też tam trochę posiedział. Potem do Sztumu, do ciężkiego więzienia dla polityków, dla tych więźniów politycznych. Odsiedział w sumie rok w tych trzech więzieniach. Zostało mu pięć lat, więc wysłano go do obozu karnego, który się nazywało eufemistycznie obozem pracy na Śląsk, do obozu karnego, który był zorganizowany przy Kopalni Węgla Kamiennego Niwka-Modrzejów. Ponieważ tam liczyło się dzień za dwa, tam przesiedział dwa i pół roku. Taki był właściwie chichot historii. Ja w 1950 roku zostałem na miesiąc zabrany do SP i akurat przebywałem w SP, w 8 Brygadzie SP na Szabelni. To była dzielnica Mysłowic, tu zaraz przy takiej rzeczce Brynica. I kiedyś na drugą zmianę właśnie do tej kopalni zabrano nas, żebyśmy odwalili szychtę popołudniową, te osiem godzin. I ja tam na dole pracowałem w tej kopalni, w której po kilku miesiącach znalazł się mój ojciec i tam przez dwa i pół roku pracował. Wrócił stamtąd i przyszedł do pracy do Wedla z powrotem na to miejsce. Też go nie chciano przyjąć, tenże Szmajda, więc poleciałem do dyrektora. Rubinek się nazywał. On u nas też miał, jak chodziłem do gimnazjum, wykłady. To był Polak pochodzenia żydowskiego, ale to był uczciwy człowiek. I powiedziałem, co jest i on osobiście, dyrektor naczelny, zareagował i ojca przyjęto do pracy. Tak żeśmy pracowali początkowo. 
W 1955 roku Hydrogeo, to Przedsiębiorstwo Geologiczne Budownictwa Wodnego, zorganizowało kurs geotechników do pracy w terenie. I widzę, że ja tu nic nie mam do roboty, bo zawsze będę popychadłem, bo zawsze będzie na mnie to odium wisiało, zgłosiłem się tam, zapisałem się na ten kurs. Ale tu trzeba, żeby mnie zwolnili. Jako robotnika, dwa tygodnie obowiązywało mnie wymówienie.  Ale z kolei, jak tu mnie wymówią, to tam się nie dostanę na ten kurs. Poszedłem znów do tego dyrektora Rubinka i mu przedstawiłem sprawę. Napisał, że natychmiast zwolnić. I mnie od ręki zwolnili. Ten Szmajda kręcił głową, ale nie miał nic do gadania. I na ten kurs chodziłem, to był kurs chyba miesięczny. Po miesiącu rozesłali nas do roboty po całej Polsce. Ja akurat trafiłem do 

(02; 00:50:00)

miejscowości Łączany za Krakowem.

(03; 00:00:00)

JAW: Już w czasie kursu, taki był, Rokosz się nazywał, on coś… nie bardzo mu odpowiadałem. I kiedyś przyjechał pijany na inspekcję, a ja nie chciałem z nim rozmawiać. I on w związku z tym mnie wziął i zwolnił z pracy. tak samoistnie cos tam powypisywał. I bez pracy znów zostałem. I tu nie mam pracy, i tu nie ten. A on był kierownikiem tych geotechników, którzy pełnili dozór nad wierceniami. Mówię, co zrobić, tutaj nikogo nie znam. Ale jeden z moich kolegów, który był na tym kursie, Jurek Fenkiel, miał kolegę Zbyszka Sobiecha, który był w radzie zakładowej. I poszli do głównego geologa, pana magistra Głodka, przedstawili całą sprawę i mnie zabrali z tego… Zresztą nie mieli co zabierać, bo ten mnie, łobuz, zwolnił.
I przeszedłem do pracowni surowców skalnych, gdzie kierownikiem był magister Smuda. I tam zacząłem pracować. W pewnym momencie przychodzi koleżanka i mówi tak: Słuchaj, Janek, jest na Uniwersytecie Warszawskim nabór na Wieczorową Szkołę Inżynierską. Mówię, niepewne to – uniwersytet i inżynierowie? Ale tak było, tzw. Wieczorowe Studium Geologii Technicznej. Ja mówię: No nie wiem, czy mnie UB pozwoli, ale nie mam nic do stracenia. I zgłosiłem się Oboźną 8 wówczas, tam, gdzie był wydział. Przyjęto mnie i do egzaminu… I żeśmy przystąpili do egzaminu. Dużo było chętnych, bo wypadało nas wtedy osiem osób na jedno miejsce. Jakoś dzięki Bogu Najwyższemu zdałem. Zdałem i zostałem przyjęty. Zacząłem studiować i tylko tak patrzę, czy mnie przypadkiem znów z kolei nie namierzą i mnie nie wyrzucą. Ale nie. 
Pierwszy rok ukończyłem, ale niestety na drugim roku naciąłem się. Taki towarzysz, sekretarz wydziałowy PZPR-u, a był jednocześnie asystentem z geologii historycznej, na kolokwium oblał mnie. I co najgorsze… No przecież na studiach to można, zresztą sam jesteś studentem, to wiesz, można było oblewać, kilkakrotnie przystępować do egzaminu. A ten od razu orzekł, że koniec i nie ma mnie. Więc trzeba powtórzyć rok. I sam zadecydował. Nie profesor Małkowski, który był wykładowcą u nas z geologii historycznej. On miał większe prawa niż wykładowca, profesor Małkowski. 
No trudno, więc zacząłem powtarzać drugi rok. Oczywiście nie wszystko, bo część egzaminów miałem zaliczone, a część, jak mnie wywalił, to już nie mogłem zaliczać, już miałem szlaban. No więc na tą część zacząłem chodzić.
Okazało się, że między nami jest trzech ubeków na wydziale. Kiedyś wezwał jednego z tych tamten wykładowca, profesor Dudziński, mówi: Panie oficerze, niech pan schowa ten pistolet, bo panu wypadnie z kieszeni. Specjalnie oni się do nas nie… Nawet występowali jako koledzy-ubowcy. Szczególnie do mnie, kolega-ubowiec. No ale mniejsza z tym. 
Ukończyłem te studia. Miałem potem w Zakopanym, a właściwie w Kirach, miałem praktyki studenckie. Jakoś wszystko pięknie poszło. Ukończyłem te studia, oczywiście pisałem pracę dyplomową. Po obronieniu pracy dyplomowej otrzymałem tytuł inżyniera geologa. 
Praca była w dalszym ciągu w Hydrogeo. Zacząłem awansować, zostałem kierownikiem zespołu geologicznego. Ale mało zarabiałem. Doszło do tego, że dyrektor przedsiębiorstwa – były bardzo małe stawki – dał mnie nawet, bo ja już górną siatkę [stawkę – przyp. red.] otrzymałem i dał mi jeszcze dziesięć procent z tzw. dodatku dyrektorskiego. Ale to wszystko było mało, bo ja w międzyczasie zawarłem związek małżeński i musiałem utrzymać rodzinę. I znów z kolei kolega ze Zjednoczenia Przedsiębiorstw… nie, Zjednoczenie było Kruszyw Mineralnych… On mnie zaproponował, żeby się przenieść do Geoprojektu. Nie za bardzo chciałem, bo ja nie miałem z tym Geoprojektem dobrych wspomnień. To znaczy nie ja, moja siostra, gdy jeszcze tam pracowała, taki był niejaki Kłębek. Podobno to był były ubowiec z Wołomina. On się na niej tak strasznie… Ona dostała… W ogóle, jak skończyła Technikum Ekonomiczne w Wołominie, dostała, bo to wówczas były przydziały pracy, młoda dziewczynka i dostała przydział pracy gdzieś do PGR-u w koszalińskie. To było złośliwe. A w naszym domu, tam, gdzie my mieszkaliśmy, mieszkał inżynier Gadziński, który był głównym specjalistą pionu geodezyjnego. A główny specjalista to był na stanowisku dyrektora technicznego. I on ją przyjął. A ten znów z kolei, bo ona została przyjęta, jako ekonomistka, została przyjęta do pionu geologiczno-fizjograficznego, gdzie głównym specjalistą tenże Kłębek. Tak jej strasznie dokuczał ten łobuz, że musiała zmienić pracę. 
I wtedy, jak mi ten kolega mówi, żeby tam przyjść, to mówię nie wiem. Ale przyszedłem, zapytałem się, do dyrektora naczelnego i akurat ten Kłębek był, bo do jego musiałem pionu iść, jako geolog. I, o dziwo, przyjęto mnie. Przyjęto mnie i nawet byłem tzw. starszym dokumentatorem. To już takie mniej więcej to w Hydrogeo było… kierownik zespołu dokumentacyjnego, tam był starszy dokumentator, inna była hierarchia. I to było do… czterdziestego… przepraszam… do 1968 roku.
[…]
Zorientowałem się, że coś nie w porządku jest. Ta baba nieproszona, ta pani Grot, przyszła do mnie do Geoprojektu i do tegoż Kłębka, który miał być podobno dawnym ubowcem, coś sobie psiu, psiu, psiu porozmawiali. I ona mi mówi: Wie pan, będzie pan magister Kłębek z panem rozmawiał, bo szykują dla pana stanowisko kierownika pracowni, a on chciałby zostać dyrektorem. A mieliśmy dyrektora, on się specjalnie nie udzielał, ale to był porządny człowiek, magister Jaromir. Nie zajmował się specjalnie, tylko układał sobie francuskie piosenki. Ale mnie to zdenerwowało. I przychodzę do domu, ojciec mówi: Po co mówiłeś, że siedziałeś? No to ja powiedziałem. Ogłosiłem… to już przyleciały te: Jaka perspektywa przed panem! Ja mówię: Nie, żadna perspektywa, ja siedziałem jako więzień polityczny. Co to się wtedy nie działo! O, głupi, głupi! Wariat! Ten mnie się zaczął, ten Kłębek, przyczepiać do mnie, a ja na cały głos na korytarzu mówię: Słuchajcie, Kłębek chce dyrektora Jaromira wysadzić z siodła, bo sam chce zostać dyrektorem. Jeden z tej rady zakładowej: O, tyle dostanie! Był znienawidzony ten Kłębek. 
No ale niestety. Wracam do tej pani Szmoniewskiej, która myślała, że już wytego i chciała się rozwieźć ze swoim panem Szmoniewskim i smalić cholewki do mnie. A ja, broń Boże! Więc zaczęły się niesnaski, zaczęły się opowiadać różne bzdury o mnie. Jeszcze zaczęły się te jej koleżanki podśmiewać: O, stara Żydówka za młodego Niemca chce się wydać! Śmiały się z niej. Znów mnie ubodło to. Znów zaczynają ze mnie Niemca tutaj robić. 
To jakoś tak trwało, ale odebrali mnie… Bo myśmy się rozliczali, co wyrobimy. To były prace nie na godziny, tylko akordowe. Tyle, ile się wykonało, tam mieliśmy punktowanie. Ile się wykonało punktów, tyle się dostawało premii. Bo była podstawowa bardzo niewielka pensja i premia. I mnie odebrano te prace, które mogłem wyjeżdżać w teren, osobiście sporządzać prace geologiczne, dokumentacje geologiczne.
Po pewnym czasie przychodzę do archiwum Urzędu Geologii, bo zawsze jak się rozpoczynało pracę, to się chodziło do archiwum, ściągało się materiały. Tam były tajne, poufne materiały gospodarcze, geologiczne. Na tej podstawie się projektowało swoje roboty. Przychodzę, patrzę, że nie ma mnie na spisie, a byłem wcześnie, byłem uprawniony do materiałów tajnych i poufnych. I wchodzi taki jeden, który jakieś tam robił roboty. Przyglądam się, a to ten Szmajda, ten kadrowiec od Wedla. To na pewno on. A może on, a może coś innego. No nie wiadomo, bo ubecka inwigilacja różnymi drogami chodziła. Tak że odebrano mnie. No i koniec. Ja mogę teraz, jako geolog, to tylko z powrotem na dozór. Już nie nadzór geologiczny, już nie prowadzić samodzielnie prac geologicznych, tylko dozór geologiczny. Ale i to nie za bardzo wychodzi. I to na takim małym odcinku pracy, na tylko podstawowej pensji, to jest niewiele. 
W międzyczasie sprawa rozwodowa. Ponieważ tak mnie zaczęto dokuczać, i ta pani Grot, i ten Kłębek… Wreszcie ojciec mówi: Daj spokój, synu, bo oni cię wykończą. Zgódź się na rozwód. I się zgodziłem. No i nastąpił rozwód. Tu jestem rozwiedziony, tam mnie cały czas Szmoniewska atakuje, ja ją odrzuciłem całkowicie. Zaczynają się na mój temat różne docinki, plotki. Ale jeszcze wytrzymuję.
Zaczynam szukać pracy na terenie Warszawy. Wszędzie, gdzie tylko powiem nazwisko, to: Dziękuję, nie ma pracy. Nie ma tutaj pracy. No więc jakoś tak trwałem, ale do pewnego czasu. Nagle w lecie w naszym Geoprojekcie zjawia się ekipa medyczna i zaczynają szczepienia, chyba to były przeciwgruźlicze. Zdziwiony jestem, bo niedaleko była przychodnia zdrowia.

(03; 00:20:00)

Zawsze te wszystkie sprawy to żeśmy tam załatwiali, pięćdziesiąt metrów od zakładu, a tu nagle ekipa medyczna. No nic, szczepienia. Zaszczepiono mnie. Po pewnym czasie okazuje się… mam żółty brzuch, żółte białka… okazuje się, idę do lekarza, okazuje się, że mam wszczepioną żółtaczkę zakaźną. Od razu pobrano mi krew. Orzeczono, że jest to zakaźna żółtaczka wirusowa typu B. No więc automatycznie kwarantanna. Już mnie nie wypuścili nigdzie, w karetkę i do szpitala zakaźnego w Warszawie, tam na Woli, na ulicy Wolskiej. 
Położyli mnie na ten oddział, było tam dziesięć osób. Po kilku dniach przyszedł pan ordynator i mówi: To dostanie pan kroplówkę. Znów z kolei zdziwienie, bo normalnie tam nikt nie dostaje kroplówki. Leczenie polegało na tym: leżeć, dostawaliśmy tam witaminy oraz dieta. I co drugi dzień witamina B12, już tam w ambulatorium. I na tym polegało całe leczenie. Jeszcze kroplówka? No ale dobrze. I taka była młoda siostra, kochane dziecko była ta siostra Ania, ona mnie tą kroplówkę robiła, chyba ze dwa, trzy dni. 
Nagle została gwałtownie odsunięta od tej kroplówki, na sali zjawiła się taka obrzydliwa baba-pielęgniarka, z takim bielactwem na prawym ręku i ona się zabrała za kroplówkę. Patrzę, że zabiera się nie tak, jak potrzeba, bo zawsze, jak dawała ta Ania, to przed wkłuciem się przez żyłę, to przewód od kroplówki i tą treść kroplówki to najpierw przepuszczała aż do końca, przepychała powietrze, dopiero się wpinała tą igłą i zakładała ten przewód do igły i tą kroplówkę wpuszczała do żyły. Ta odwrotnie: igłę mnie władowała i powietrze, całe powietrze chciała mi wpakować do żyły. Ja nie w ciemię bity, ja wiedziałem o tym jeszcze przedtem, zresztą z literatury, jak to się załatwiało, że najlepiej, jak się śmierć powodowało, to powietrze do żyły, zatrzymywała się akcja serca i nawet tego, jak była sekcja zwłok, to nie wykryto. Zacząłem się wydzierać, wyrywać, a ona, z takim pogardliwym jeszcze uśmieszkiem… Gdzie tam! W dalszym ciągu! Ja odrywam, ona mnie rękę odrywa… I uratowało mnie to, że jeden nie wytrzymał z tych chorych, zerwał się, coś tam krzyknął, w tej chwili nie pamiętam, i pobiegł do pokoju lekarskiego. Baba zobaczyła, że nic z tego. Zostawiła to wszystko i wyszła z sali. Ja wyrwałem sobie igłę z żyły. Ona poszła, przyszła z powrotem ta siostra Ania, która już była odsunięta, wzięła to odpowietrzyła, założyła, już mnie uspokoiła. Ja jej wierzyłem zresztą tej dziewczynce. I założyła mnie tą igłę i zapuściła tą kroplówkę. A ta baba, nie wiem czy to był TW, czy to była esbecka suka, tego to ja nie wiem, w każdym razie jak się nagle pojawiła na oddziale, tak i zniknęła. Pan ordynator chyba jeszcze dwa dni potrzymał mnie tą kroplówkę i odwołał, mówi, niepotrzebna mi jest kroplówka. I znikł po pewnym czasie z oddziału, w ogóle go nie było.
Przeleżałem znów kilka dni i zjawił się na oddziale jeden z dziennikarzy. Muszę zajrzeć, bo ja już nie pamiętam, ja zapominam nazwiska, jak on się nazywał, tu gdzieś mam zapisane. Nazywał się… nawet nie zapisałem tego… Jak powiedziałem, to jest właśnie u starego człowieka, człowiek chwilowo zapomina… Później sobie przypomnę. Dziennikarz na salę, położył się do łóżka i zaczyna słuchać, co chorzy mówią. Jeden to, drugi to, to mnie tam zaczyna… Ale zdziwiony jestem: leży na łóżku, je posiłki w ogóle bez diety, żona przychodzi, wałówę mu przynosi. Owszem, bierze pastylki witamin, ale już po tą podstawową witaminę B12 nie chodzi. Co to za tego…? Wszyscy Chińczyki żółte, on biały i tylko słucha. Kiedyś coś tam wyciągnął, jakiś po rosyjsku „Polsza”, tam jego artykuł był. Ja mówię: A przeczytam. Wtedy jeszcze bardzo dobrze mówiłem wtedy po rosyjsku, bo w liceum miałem bardzo dobrą lektorkę. A on mówi: Eee, pana to nie interesuje. Takie rzeczy takiego, jak pan, to nie interesują. Skąd on wie, jaki ja jestem? Pierwszy raz mnie widzi, a już mnie w ten sposób określa. Mnie te komunistyczne nie interesowały, ale nic, tam trochę przeczytałem, odłożyłem. No i kiedyś rozmawiamy, a ten mnie zaczyna się popisywać geologią. Mnie to wkurzyło, mówię: Panie redaktorze, geologia to nie encyklopedia, którą żeście sobie stworzyli i pan powtarza. Geologia to jest praca w terenie. To jest geolog, który pracuje w terenie, a nie ten, który czyta książki. Nic, zamilkł wtedy. Później po pewnym czasie zjawił się niejaki pan Weiss z Polskiego Radia i zaczynają tam też kiedyś rozmawiać. I jeden drugiemu mówi: Bo jak się te dwa chamy spotkali: Wyszyński i Gomułka... A mnie to ruszyło, mowie: Proszę pana, a co panu kardynał Wyszyński zrobił, że pan go wyzywa od chamów? Gomułka tak! Zgadzam się! To jest kawał chama czerwonego, ale on? Nic. Popatrzyli się na mnie i nic nie mówili. 
O i teraz sobie przypomniałem to nazwisko, nazywał się Wojciech Giełżyński. 
A i jeszcze: jeden z tych chorych, taki Rojek, kiedyś do mnie mówi: Panie Janku, niech pan się zgłosi do Długopola na rekonwalescencję. Pan przechodził ciężko tą żółtaczkę. I ja się kiedyś zgłosiłem w międzyczasie. Ale później, jak już się skończyło, nie było tego kierownika oddziału, pani doktór mówi: No, pan nie pojedzie, dlatego, że pan ordynator uznał, że nie była ona taka ciężka. A najdłużej leżałem ze wszystkich chorych, czyli nie była taka lekka, ale sobie myślę: a, mam cię w nosie. 
Wyszedłem z oddziału, dostałem zwolnienie lekarskie na cały miesiąc. I kazano mi się po kilku dniach zgłosić po dokumentację medyczną. No i zgłosiłem się, patrzę, o dziwo, a pana Giełżyńskiego nie ma na sali. Nagle, jak przybył, tak nagle i wybył. Co on tam robił? Czy może zbierał gdzieś do swojej pracy dziennikarskiej coś z sali boleści… No nie wiadomo. Ja nie wyciągam żadnych wniosków, ja mam swój wniosek, ale nie wyciągam tego, bo może się mylę. Potrzebne mnie są dokumenty, a na to nie mam. Dostałem tą dokumentację, przeglądam i patrzę na tym świadectwie, jakie zastosowano leczenie: witaminę B, witaminę C, 

(03; 00:30:00)

witaminę B12… Oglądam, a nigdzie nie ma kroplówki. No ale to mediów (? 03; 00:30:09) w kroplówce to jest przecież bardzo ważne przy tym. Tego nie ma. Czyli kroplówka nie była zastosowana dla leczenia, tylko dla innych celów.
Wróciłem po miesiącu do tego Geoprojektu. Coś potwornego, co się zaczęło dziać w tym Geoprojekcie. Zaczęto mnie wyzywać od esesmanów, od gestapowców! Mało tego, że w tym Geoprojekcie, to na ulicy krzyczano za mną „esesman” Niektóre tam baby to na mój widok pluły. No nie do wytrzymania. Ja mówię, tu już nie ma nic, pracy nie dostanę w Warszawie, bo już się po kilku przedsiębiorstwach geologicznych przeszedłem – nie ma. Nic mnie nie trzyma w tej Warszawie, a miałem dosyć dobrą opinię w Szczecinie, bo tam dla tego Przedsiębiorstwa Eksploatacji Kruszywa pracowałem i znałem dobrze dyrektora naczelnego tego przedsiębiorstwa. Zresztą miałem dosyć duże poważanie u niego. Kiedyś spotkałem go w Warszawie i umówiłem się w kawiarni, że chciałem z nim porozmawiać, czy mnie nie przyjmie do siebie do pracy w Szczecinie. Zgodził się, jak najbardziej. I mówi, że może nawet przeniesienie służbowe, żeby załatwić. Ale mnie ten towarzysz Kłębek nie dał przeniesienia służbowego, tylko za porozumieniem stron, bo takie coś było kiedyś. 
I w styczniu zakończyłem pracę w Geoprojekcie i przeniosłem się do Szczecina do pracy. I dostałem stanowisko kierownika działu górniczo-geologicznego i zacząłem tam pracować. oczywiście mieszkania nie miałem, więc zacząłem… A najpierw, to może też to jest ważne. Nie miałem tego, więc byłem w takim pokoju, co to były kiedyś takie, nie wiem, czy w tej chwili jest, turystyczne były, ten związek turystyczny PTTK. Więc w tym PTTK-u tam spałem kilka dni. I kiedyś taki facet, nie mówił za bardzo dobrze, bez akcentu polskiego, zaczął mnie też tam pytać o to, o owo. Ja już nauczony smutnym doświadczeniem na tematy polityczne to się nie wypowiadałem za bardzo specjalnie, tylko zacząłem chwalić towarzysza Gierka. Ucieszył się. Tak, to dobrze! A mnie właśnie poradził, może żeby zamieszkać, żeby sobie znaleźć taki pokój sublokatorski. Ja mówię: Tutaj nie znam Szczecina, co prawda przyjeżdżałem tu przez wiele lat, ale zawsze w hotelu spałem, a mnie nie stać na hotel. – To niech pan się tutaj po miejscowych rozejrzy. I rzeczywiście, jak zacząłem prace, przykleił się taki, nazywał się Mieczkowski. Jak się później okazało, to był towarzysz TW szczecińskiej bezpieki. I on się tak do mnie przykleił. I on mnie zaczął załatwiać pokoje sublokatorskie. I rzeczywiście, byłem najpierw w jednym, ale nie za bardzo tam to mnie wychodziło i przeszedłem… na Osiedlu Gumieńca, na ulicy Wierzbowej, to chyba było 12 czy 12A, tam dostałem pokój. I sobie zacząłem mieszkać i zacząłem pracować. A ten mnie nie odstępował. Wszędzie. I kiedyś na tą ulicę Wierzbową przyjechała pewna pani z kierowcą. Usiadła, bo herbata, jakiś alkohol. I ta gospodyni, u której mieszkałem, tak mnie na korytarzu mówi: Niech pan uważa, bo ta pani to jest kapitan SB tu ze Szczecina, a on jest Niemcem, który pracuje w tym szczecińskim SB. I sobie skojarzyłem: najpierw ten, który też był niewątpliwie Niemcem, ten w PTTK-u i ten… mówię, oj, coś tu jest nie w porządku.
Ale cofnę się jeszcze troszeczkę, bo przeoczyłem. Jak mnie zrobiono tą awanturę po powrocie ze szpitala tego zakaźnego, chodziłem sobie do kawiarni… Ciągle koło mnie się jakieś towarzycho kręciło niemieckojęzyczne i ciągle chcieli, mimo że gdzieś były miejsca wolne, to się ciągle próbowali do mnie dosiadać. A ja oczywiście byłem tak zniechęcony tymi Niemcami, odrzucałem, wolałem siedzieć sam nad tą małą kawką. Czasami sobie zmieniałem na jakiś soczek. Oczywiście alkoholu nie mogłem pić, bo byłem rekonwalescentem po żółtaczce. I odpędzałem. I tu mnie się zaczyna to samo powtarzać. To mnie zaczął dzwonek alarmowy w głowie dzwonić. Już wtedy rzeczywiście ten kieliszek alkoholu wypiłem, zachciało mnie się siusiu, więc wyjdę tam, przy okazji papierosa zapalę, żeby nie tego. I ten Szwab za mną wlazł. Tak się w pewnym momencie na mnie popatrzył i mówi: No, panie kolego, my tu niedługo powrócimy. Tak zatoczył ręką krąg wokoło. 
A ponieważ, jak mówię, ja byłem uczulony na to wszystko, nie wytrzymałem nerwowo. Wpadłem do tego pokoju i do tej baby mówię: Ja wam tego nie daruję. Ja znam wysokiego oficera, pułkownika, nazywa się Czesław Rotter, w Warszawie i ja mu to wszystko przekażę, co wy tutaj wyprawiacie. Baba zmieniła się na twarz, zabrała tego Szwaba i odjechali. 
Nie wiem, po dwóch tygodniach czy po dziesięciu dniach… bo to już za długo jest, ale w każdym razie niedługi czas… Ja stołowałem się na Śródmieściu, w centrum Szczecina i tam w południe na obiad miałem jechać. Kolacje i śniadania to sobie robiłem u siebie w tym pokoju, ale obiad jadłem w restauracji. Kiedyś się zjawił właśnie ten mój współpracownik z przedsiębiorstwa, ten Mieczkowski, z jakimś facetem. Przyjechali Fiatem 125. Przedstawił go jako Malinowski. Siedzieli na dole, ja siedziałem na górze. Ubrałem się, wychodzę, Jadę na obiad – mówię gospodyni. A ten się poderwał, ten Malinowski, mówi: Ja też już jadę, to pana podwiozę. – Bardzo chętnie – podziękowałem. Zamiast tłuc się autobusem i tramwajem, pojadę sobie samochodem. Wsiedliśmy. I nagle na ulicy ku słońcu… słoneczko pięknie wytego… Wpadł w poślizg. Czy wpadł, czy to zrobił – nie wiem. W każdym razie gładziutko wyprowadził z tego poślizgu. I po stu, dwustu metrach, trzystu może… bo trudno jest teraz… wpada w drugi poślizg. Sucha nawierzchnia, co on robi? Nagle się odbija od wysokiego… bo środkiem ulicy była linia tramwajowa i tam bardzo wysokie były krawężniki… odbija się od tego krawężnika, odwróciło Fiata i widzę, że pędzi na mnie, tak mi się wydawało, że nie samochód, pędzi na mnie olbrzymi pień dębu. Odruchowo, jak mówię, to wszystko się robi odruchowo, tak jakoś złapałem się za czubek głowy, miałem ręce w rękawiczkach i zsunąłem się na podłogę auta, żeby… bo jak uderzę, to prosto uderzę i uderzę głową… I dalej nie pamiętam, jak było. W każdym razie, jak spojrzałem, to auto leżało na boku, ten, który prowadził, ten kierowca Malinowski leżał, ja na nim i tu nade mną drzwi. Nagle zatrzymał się jakiś samochód, starszy człowiek podszedł, otworzył te drzwi, wyciągnął mnie. Okazało się, że to był taksówkarz szczeciński. Spojrzał na mnie, szybko mnie załadował do taksówki i na sygnale popędził do pogotowia ratunkowego. Tam coś powiedział temu lekarzowi.

(03; 00:40:00)

Lekarz stwierdził, że mam na głowie dwa cięcia, trzeba założyć szwy. Ale może ja jestem, bo nic nie mówię, w szoku. Więc żeby to nie było, może mam wstrząs mózgu, nie wolno dawać znieczulenia. Tu mnie tylko jedynie wystrzygli taką bardzo silną lampą nagrzali mnie tą skórę, żeby ona była miękka i na żywca mnie zszyli. Na jednym założyli trzy szwy, a na drugim cięciu pięć szwów, obandażowali głowę, położyli mnie na wózek taki i kazali czekać. I ten szok zaczął ze mnie wówczas odchodzić. I właściwie niepotrzebnie zacząłem się śmiać. W tym momencie wpada blacharz i mówi: Jasna cholera! Potłukł samochód i jeszcze się z tego śmieje. Lekarz pokazał mu drzwi i mówi: Uciekaj pan stąd! Będziecie mieli czas jeszcze dwa tygodnie po tym zabiegu wezwać na przesłuchanie, a w tej chwili to jest chory i won mi stąd! Okazało się, że to był w ogóle porucznik Wojska Polskiego, lekarz, więc sobie mógł pozwolić z blacharzem.
I rzeczywiście wzywają mnie po dziesięciu dniach na ulicę Małopolską. Wszyscy, którzy tam… co były te strajki, to wiedzą, co tam na ulicy Małopolskiej… SB. Tam jeszcze był… to znaczy był niby posterunek, to właśnie nie posterunek, tylko była Śródmiejska Komenda Milicji Obywatelskiej i Wojewódzka Komenda Milicji Obywatelskiej. Małopolska 17. Wzywają mnie tam i od razu z miejsca, kazał usiąść i mówi: Macie pretensje do kierowcy? Ja już się zorientowałem, w czym rzecz. Co ja będę miał pretensje? – Nie mam. – No to podpiszcie oświadczenie, że nie macie. To podpisałem to oświadczenie, że nie mam pretensji. – Wolni jesteście. No to wyszedłem. Wyszedłem, a jeszcze przedtem co było?
Bo znów z kolei… Tak wracam. Jak byłem w Warszawie, byłem w Pałacu Młodzieży na basenie. Jak się szło na basen, to się dostawało wieszak, ale trzeba było zastawić dowód osobisty. I zastawiłem ten dowód osobisty i jak z powrotem wracałem, to zażądałem dowodu osobistego i baby nie chciały mi dowodu osobistego wydać. Powiedziały, że ja nie dałem. Wparły. I co miałem się z babami bić? I tak, że bez dowodu osobistego. Bez dowodu osobistego to strach było w tym okresie chodzić. Niektórzy siedzieli w więzieniu za to, że nie mieli dowodu osobistego przy sobie, jak ich milicja… Chodziłem z książeczką wojskową, bo musiałem mieć jakiś dowód. Tam była fotografia, było miejsce zameldowania. Ale mnie dowód osobisty przecież był potrzebny. Ale tak było, że jak przyjechałem do Szczecina to też nie miałem tego dowodu osobistego. Wówczas się wkurzyłem, napisałem, taka była ówcześnie Fala 49, to takie jakieś tam Radio-Komitet i skargę napisałem. Bo zgłosiłem to i wystąpiłem od wydanie nowego dowodu osobistego i mnie Urząd Spraw Wewnętrznych nie chciał wydać dowodu osobistego. W Warszawie jestem, bo mieszkałem, jako mieszkańcowi Warszawy. I ze Szczecina właśnie napisałem do Radio-Komitetu, wszystko opisałem. I coś zadziałało, bo dowód osobisty nowy mnie wypisali i przysłali do Szczecina. Ja tam właśnie na ulicy Małopolskie odebrałem. Ale to było jeszcze wcześniej, przed tym wypadkiem. 
I po tym wypadku, tak jak się do mnie Mieczkowski przykleił, tak się nagle odkleił. 
Nie miałem co z sobą robić, chodziłem po kawiarniach i znów zaczyna mnie się przyczepiać ci osobnicy niemieckojęzyczni. Denerwowało mnie. W ogóle byłem uczulony na Niemców. 
I po pewnym czasie, nagle zostaję zdegradowany, mimo dyplomu inżyniera. Zdegradowany z kierownika działu górniczo-geologicznego do najniższego stopnia urzędniczego, czyli referenta i już nie w geologii, tylko w dziale produkcji. Tam był taki młody szef produkcji, inżynier Dębski czy Dębowski Jacek. Razem jesteśmy. No nie miałem specjalnie… bo ściągałem meldunki tylko ze żwirowni, które później przekazywałem ogólnie do Warszawy. Denerwowało mnie, mówię, no nie ma co tutaj już robić. I kiedyś ten inżynier mówi: Panie inżynierze, pojedzie pan do Bielinka. Pan zna… Bo ja tam robiłem dokumentację geologiczną tego złoża. Bo coś nie za bardzo eksploatacja idzie. Ja znałem, wziąłem swoją dokumentację, którą w Warszawie robiłem. Od razu się zorientowałem. Pojechałem do Bielinka, ustaliłem, tam był sprzęt pływający. I przyjechałem do Szczecina. On wpada i mówi: Panie inżynierze, ale nam sypnęło! Bo inni, którzy tam byli, oni nie umieli czytać dokumentacji, a ja, jako autor, dobrze umiałem. No niech pan zostanie! O nie, to nie dla mnie, to nie mój honor, żeby zostać tutaj w Szczecinie. Ja inżynier i w ten sposób tak mną pomiatać? I mimo że nie tego, mówię, nie ma co.
Wyjeżdżam, z powrotem wracam do Warszawy. W czerwcu wróciłem do Warszawy. Wróciłem do Warszawy, rozpoczynam znów poszukiwanie pracy. Nie ma. Stary chłop, na mnie ciążą alimenty z pierwszego małżeństwa, a potężne alimenty mnie przyłożyli, bo płaciłem tysiąc złotych, a niektórzy zarabiali osiemset złotych na etacie, a mnie przyłożyli tysiąc złotych. Na jedno dziecko, które, jak się później okazało, nie było moim dzieckiem. Ale pomijam to. 
No i nie ma. Jeden miesiąc mija, nie ma, drugi miesiąc… Wreszcie mój ojciec przynosi „Życie Warszawy” i mówi: Popatrz, zgłoś się. W Legionowie poszukują głównego geologa. Bo tam jest jakieś porozumienie transzowe. To jest: Mazowieckie Zakłady Wapienno-Piaskowe. I przyjechałem, zgłosiłem się. I zostałem przyjęty, jako główny geolog. Popracowałem, to było chyba bodajże z jakieś dziesięć miesięcy. Takiego mieliśmy paskudnego, nie będę jego nazwiska wymieniał, bo był naczelny, to nawet i porządny chłopisko był, mimo że PZPR-owiec, ale ten techniczny to kawał bydlaka było. Poza tym wyśmiewali się z niego, z jego wiadomości… Ale, jak mówię, nie będę nazwiska podawał, bo po co. Niech sobie żyje. I on do mnie zaczął się czepiać. Mówię, nie ma co, ja tutaj nie mam co robić w tym przedsiębiorstwie.
W międzyczasie poszedłem do Urzędu Pracy i znalazłem pracę. znalazłem pracę: zastępca kierownika betoniarni. Ja mówię tak: znam doskonale, bo moja specjalizacja to była geologia poszukiwawcza, a szczególnie to były surowce materiałów budowlanych, a jako ten, który się przez tyle lat zajmowałem surowcami materiałów budowlanych, to musiałem znać doskonale technologię betonu. Znałem doskonale, to na betoniarnię… I rzeczywiście, zgłosiłem się tam, zostałem przyjęty na zastępcę kierownika betoniarni. Ale to było do czasu. W pewnym momencie zaczęło się źle dziać. Pan towarzysz, dyrektor przedsiębiorstwa zaczął się do mnie czepiać. Ja mówię: o, nie mam tutaj co robić. A przepracowałem tam już wówczas chyba dwa lata. Na opłotku koło Cmentarza Północnego mieliśmy taką komórkę, tam były betoniarnia, gdzie była tzw. galanteria betonowa robiona. To wszystko było dla inżynierii miejskiej robione.

(03; 00:50:00)

Więc mówię: pójdę tam. W moje miejsce przyszedł główny technolog, Marek Szmidt, na kierownika betoniarni, a ja na jego zastępcę i tam poszedłem prowadzić prace. Prowadziłem te prace do pewnego momentu, ale nie za bardzo to wszystko wychodziło. Z powrotem wróciłem do betoniarni, tu, gdzie w tej chwili osiedle jest, tam przy ulicy Dzikiej, ta oficjalna nazwa to była Inflancka. 

(04; 00:00:00)

JAW: I pewnego dnia zjawiło się na terenie zakładu dwóch pułkowników. Już wówczas kierownik Marek Szmidt mnie polecił, żebym ich oprowadził, tych pułkowników po zakładzie. Ja ich oprowadziłem, tam tłumaczyłem zasady produkcji, to wszystko. I oni w pewnym momencie mówią: Panie inżynierze, a co na takim tym… Przyszedłby pan do nas do wojska – bo to było główne kwatermistrzostwo – na szefa produkcji? W wojsku by pan wielokrotnie więcej zarobił i ostatecznie stanowisko, inżynier. – Dobrze. No więc się umówiliśmy i się zgłosiłem tam do tego głównego kwatermistrzostwa. Wypełniłem, specjalna taka była ankieta, to już dla pracowników wojskowości. Musiałem sięgnąć do pradziadków, siebie i swojej żony, opisać całą rodzinę. Złożyłem. Proszę pana, musi pan poczekać, bo musimy tą sprawę zgłosić wyżej, bo to jest tajemnica wojskowa. Ja jeszcze sobie nie zdawałem sprawy. Po tygodniu dostaję telefon do zakładu, żeby tam przyjechać. Mówi: Proszę pana, niestety nie ma tej pracy akurat. Reorganizacja, zabrakło. Ale niech będzie pan pod telefonem, to my pana zawiadomimy. Ewentualnie na głównego geologa może. Już takie… Nigdy prawdy nie powiedzieli. Oczywiście, że z ówczesnej WSI dostali, że broń Boże, żeby mnie nie zatrudnili. 
Przyszedłem z powrotem i ten Marek, kolega, mówi: Wiesz co? A może zgłoś się do Centralnego Zarządu Zakładów Karnych, to tam też jest stanowisko pracownika. To jest taki Zarząd Przedsiębiorstw i Gospodarstw Pomocniczych. Tam potrzebują inżyniera. To się zgłosiłem. To mówią: To niech pan się zwolni. To rzeczywiście, ja napisałem zwolnienie, nie wiedziałem w czym rzecz. I zaczynam przychodzić i dowiadywać się. I mnie odciągają, odciągają, a tu mnie się zwolnienie kończy. Ja w międzyczasie zawarłem związek małżeński z obecną żoną, tu mam dziecko, tu mam pasierba… Duża rodzina i zostanę bez pracy? A już doskonale pamiętam z okresu geologii, co mnie czekało, że wiem, że nie dostanę, bo mnie bezpieka całkowicie odsunęła, zakazali mnie pracy w moim zawodzie, gdzie mam wyższe wykształcenie. Coś nie w porządku jest z tym… Ale chodzę w dalszym ciągu tam. Wreszcie ten Marek Szmidt z dyrektorem przedsiębiorstwa, gdzie pracowaliśmy, tam było Miejskie Przedsiębiorstwo Produkcji Materiałów Budowlanych, coś zadarł i też zwolnił się z pracy. I zatrudnił się w przedsiębiorstwie prefabrykacji nr 1, bo to się tak nazywało, ale to było przedsiębiorstwo przywięzienne na Białołęce, przy zakładzie karnym na Białołęce.
A ja tu chodzę i nie ma. I nie wiem, z nim się specjalnie nie kontaktowałem. Skąd on się dowiedział, że ja nie mam tej pracy, że mnie odciągają, że tu mnie się praca kończy. Więc przyjechał do mnie, tam, gdzie zamieszkałem, a mieszkałem na ulicy Pereca z żoną, i mówi: Słuchaj, jest praca w inwestycjach, specjalisty. Możesz się zgłosić, te rzeczy znasz. No dobrze, to się zgłosiłem. I już nie ma co, mówi: Kończy ci się 1 czerwca tutaj okres wypowiedzenia, to przejdziesz do nas. I rzeczywiście tam przeszedłem. Rozmawiałem z dyrektorem naczelnych i dyrektorem technicznym i na stanowisko specjalisty do spraw inwestycji. No ale w inwestycjach… bo technologię betonu to dobrze znam, zresztą też tam jest betoniarnia, ale inwestycje to są sprawy budowlane, więc to trzeba dobrze znać budownictwo. No i w wieku czterdziestu lat przysiadłem kantów, wziąłem się za książki i konstrukcje budowlane. Musiałem to wszystko sam się uczyć. Ale jakoś mnie to szło. Tak mnie szło, że… W międzyczasie ten były kierownik, technik inwestycji, poszedł, bo zakład był rozbudowywany, część zakładu miał rozbudowaną, przeszedł na uruchomienie zakładu. Na to miejsce przyjęli drugiego technika, a mnie, inżyniera, nie. Ale pracę inwestycyjne wykonywałem. I co najśmieszniejsze, dyrektor techniczny, bo zawsze była nasiadówka w poniedziałki, przychodził kierownik inwestycji, to go wypędzał: Niech pan idzie, pan i tak się nie zna. Proszę zawołać Wagnera, bo on właściwie prowadzi tę inwestycję. Mimo że oficjalnie nie byłem kierownikiem. I to tak było do pewnego czasu. Wreszcie tam się zmieniło, bo jeden zwolnił się kierownik, drugi się zwolnił. Aha, inwestycje się ukończyły, trzeba rozruch zrobić pełny, więc mnie na kierownika rozruchu wzięli na pewien czas. Więc poszedłem na tego kierownika rozruchu, dokonałem rozruchu zakładu. I z powrotem wróciłem do zarządu przedsiębiorstwa, ale już nie do inwestycji, tylko jako zastępca kierownika działu energetyczno-mechanicznego, gdzie w mojej gestii w dalszym ciągu było prowadzenie inwestycji, czyli zakupów inwestycyjnych, to było po prostu odnowienie środków trwałych. Oraz miałem tam pod opieką taką grupę budowlaną, którą cały czas prowadziłem i takie drobne prace budowlane na terenie zakładu prowadziłem. I to było do 1980 roku.
W 1980 roku, jak wiadomo, nastąpiła Solidarność. I co? Zakładamy w przedsiębiorstwie Solidarność, tu w przedsiębiorstwie przywięziennym. Głównym takim… nas było trzech: ja, później był taki bratanek Dyrektora Generalnego Centralnego Zarządu Zakładów Karnych – Bronek Macias i był Mikołaj Zięba, to był kierownik kotłowni. Myśmy byli głównym tym członem, cośmy zakładali Solidarność. Oni tak trochę jako związek zawodowy, a ja to podchwyciłem jako możliwość stworzenia na bazie związku zawodowego partii politycznej. Mówię, mam szansę. I zaczęliśmy odpowiednio… Do nas przyszło połowę przedsiębiorstwa, ale jak w tym czasie – wszystkie śmiecie się czepiali tej Solidarności, bo myśleli, że się wszystko zmienia, no więc trzeba się odpowiednio ustawić w narodzie. 
W międzyczasie były wybory do okręgu, które później miały wyłonić kandydata na wybory członka zarządu regionu. I ja zostaję przez związek zakładowy wysłany jako kandydat do wyboru do okręgu na członka. Zebranie się odbywa w Henrykowie w tych Zakładach Mebli Artystycznych. I do mnie, mimo że nie proszony, dokleja się jeden z tych członków Solidarności. Przychodzimy, każdy z nas musi wypowiedzieć swój życiorys i pewne zapatrywania polityczne. Wyrywa mnie cały czas mikrofon z ręki, aż mu zwrócono uwagę, że to do mnie jest pytanie, a nie do niego. Powiedziałem co tego. wybraliśmy przedstawiciela

(04;00:10:00)

do okręgu. I to się zakończyło. Oczywiście to wszystko było nagrane na taśmie, poszło do archiwum Solidarności. I czekamy.
Chyba pod koniec listopada zachorowałem i to dość ciężko. Miałem zapalenie gruczołu krokowego. Dostałem, bo to jest długotrwałe leczenie, zwolnienie lekarskie do stycznia bodajże 1982 roku. W międzyczasie, jak wiadomo, trzynastego… siedemnastego, tak? Czy trzynastego?
AK: Trzynastego.
JAW: Trzynastego, już mi się daty mieszają. 13 grudnia stan wojenny. Stan wojenny akurat w Wołominie mnie zastał, bo ojciec mój już leżał jak roślina, już nieprzytomny był, miał wtedy taką chorobę. W tym stanie matka mnie wezwała. Ja byłem w Wołominie, kiedy ogłoszono ten stan wojenny. I ogłoszono, że nie wolno się przemieszczać z województwa do województwa, z miasta do miasta. Czyli zastrzeżenie, bałem się trochę. Mówię matce, że ja muszę jechać do domu, do Warszawy, bo jak mnie przyłapią, to… Bez dowodu, bez niczego. Więc wyjechałem, przyjechałem do domu. I rzeczywiście po kilku dniach okazuje się, że następuje internowanie wszystkich członków Solidarności. Oczekuję, następny będzie mnie kryminał czekał, mimo że pracuję obok kryminału, to zaraz przekroczę tylko tą bramę za mną. Ale nie ma tego. 
Oczywiście godzinę policyjną zrobili, no więc musiałem się tej godziny policyjnej pilnować, ale widzę, że te koksowniki, na ulicach te skoty… I w styczniu skończyło mi się zwolnienie lekarskie. Zgłaszam się do pracy. Okazuje się, że wybrano bardzo dużo mężczyzn do obstawy w więzieniu do pilnowania internowanych. Szczególnie wybrano tych z Solidarności, na to najwięcej towarzysz dyrektor Szmaciak polował. Ale w międzyczasie okazuje się, że część tych byłych członków Solidarności bardzo źle się zachowują, że jak jest kipisz, to jest ta taka więzienna kmina, jak jest kipisz, czyli przeszukanie, to oni najbardziej okradają tych osadzonych tam na internie. O, mówię, ja się oszukałem. 
I wezwał mnie ten dyrektor do siebie i najpierw kazał mnie, teraz to się tak ładnie nazywa – lojalka, żadna lojalka, to było to, że oświadczam, że się więcej już nie zapiszę do związku Solidarność. Tak to mniej więcej wyglądało. Ponieważ po postępowaniu niektórych już się zorientowałem, na czym to wszystko polegało, mówię dobrze, ja się już więcej rzeczywiście do tego nie zapiszę. Ja będę stał na uboczu. I podpisałem to. On bierze za telefon, takie było urządzenie dyspozytorskie w rodzaju głośnomówiącego telefonu. Zatelefonował do kierownika ochrony kryminału i zgłasza, mówi: Panie kapitanie – czy towarzyszu kapitanie, już tera nie pamiętam – ja przysyłam wam Wagnera Jana do obsługi. Proszę się nim tam zająć. A ten odpowiada, ja to wszystko słyszę, bo telefon, jak mówię, głośnomówiący: Panie dyrektorze, dziękuję, ale nam nie potrzeba już więcej, więc niech pan nie przysyła pana Wagnera. Czy nawet inżyniera Wagnera… w ten sposób odpowiedział? A on tak nachalnie: Ale ja panu przyślę! Ja chcę, żeby on był! Chciał mnie upodlić po prostu. A ten się zdenerwował, bo słyszę, takim zdenerwowanym głosem: Panie dyrektorze, powiedziałem panu jasno, ja nie potrzebuję pana inżyniera – czy pana Wagnera – tutaj. Ja już niedługo nawet panu niektórych pracowników oddam. Rzeczywiście oddał, ale po pół roku. zrobił się czerwony na mordzie ten dyrektor i mówi: No to pan jest wolny! I wyszedłem. 
Ale ja zatrudniałem tam w tej brygadzie remontowej więźniów, bo to w ogóle tak przedsiębiorstwo było ustawione, żeby więźniów, na zatrudnienie więźniów. Miała być niby jeszcze w jakiś sposób resocjalizacja, ale to z przymrużeniem oka ta ich resocjalizacja…
I jeden z tych więźniów, jak wzięli tą internę, bo był śnieg, chłopaki z KPN-u postawili Ślepowronowi pomnik ze świeżo padłego śniegu. Założyli mu jakieś czarne szkiełka jako okulary, kij mu dali jako automat i postawili. Jak zobaczyli ci z obstawy więzienia, popatrzyli, wezwali akurat tego mojego pracownika, który u mnie pracował w tej brygadzie remontowej. Jego, żeby usunął, żeby zniszczył tego bałwana. On kopniakami zaczął rozwalać, no to go przepędzili, wzięli drugiego i łopatą, żeby to rozwalił. 
I to było tak do lata. W lecie, tak na przełomie wiosny i lata, zawsze przystępowałem do remontu dachów na terenie przedsiębiorstwa. Na dachu byli, bo tam dziury były, wyrzucali ci więźniowie, rzucali różnymi prętami zbrojeniowymi, dziurawili te dachy. To było na budynku magazynu głównego. I kiedyś tenżeż właśnie, który tymi kopniakami tak załatwił Ślepowrona, dostał materiały od chłopaków z KPN-u i urządził masówkę na dachu tego budynku. Oczywiście z koguta to zobaczyli i przyleciało dwóch klawiszy, ściągnęli to towarzystwo i jego, i jego od razu w transport i w Polskę. I znów, cholera, urządził mnie, bo znów mnie wezwą i znów zasilę tych internowanych, no nieposłuszny Wagner. Jakiś miałem, mimo wszystko, wśród tych zawodowych strażników, tych funkcjonariuszy więziennictwa, nie mówię o tych, którzy byli z miasta zomowcy, którzy tam byli na terenie. Jak było internowanie, to od razu, z miejsca naczelnika więzienia zmienili i dali z SB faceta. I tak jakoś przetrwałem. Jego wysłali, mnie nie zabrali. I tak jakoś to się zaczęło toczyć. Po pewnym czasie stan wojenny zdjęli, ale u nas w dalszym ciągu było… Był taki okres, te przedsiębiorstwa paramilitarne miały, że jak się zwalniał, to dziewięć miesięcy trzeba było oczekiwać, żeby zwolnili, plus trzy miesiące, bo ja już byłem takim pracownikiem długoterminowym. Nawet się na to zgodzę, mam już serdecznie tego wszystkiego dosyć.
Nie wiem, co tam było, trudno mi jest na to wpaść, w każdym razie coś był, że mnie nie pozwolono wyjść stamtąd. Nie można mnie było oficjalnie zatrzymać, więc wszystko robiono… Ja powiedziałem, że za mało zarabiam, więc dyrektor techniczny poszedł do kryminału i załatwił mnie w dziewięćdziesiątym… przepraszam, w 1985 roku załatwił mnie pracę jako nauczyciel technologii w tamtejszym Zespole Szkół Zawodowych, który był na terenie kryminału. No i tu już miałem pół etatu, w związku z tym mówię, no mnie się nie opłaca, bo jeżeli będę chodził na tym, to mi się i pół etatu policzy. I zacząłem uczyć tam w tej szkole. To było do 

(04; 00:20:00)

1991 roku. Ponieważ ja miałem, zgodnie z kartą budowlaną byłem kierownikiem budownictwa, kierownikiem budowy, więc zgodnie z kartą budowlaną mogłem iść na wcześniejszą emeryturę, w wieku sześćdziesięciu lat. I skorzystałem z tego. W 1991 roku poszedłem na emeryturę, ale szkolę sobie zostawiłem. Ale co? Zaczęło się znów z kolei. Tego, którego miałem dyrektora tej szkoły w pewnym momencie, on był też niewygodny, bardzo dobry kolega, wymieniono go. Przyszedł z Centralnego Zarządu Zakładów Karnych facet, który przejął od niego kierownictwa, był dyrektorem tego Zespołu Szkół Zawodowych, a on przeszedł na zwykłego nauczyciela. I zaczęliśmy być też przez tego nowego dyrektora w jakiś sposób sekowani. W międzyczasie zmieniło się zatrudnienie, kiedyś pisaliśmy umowę o zatrudnienie na pół etatu i to było na długoterminowe, a później to zmieniono i musieliśmy co pół roku zmieniać i to tylko w systemie godzinowym byliśmy zatrudnieni. I zarówno on, ja i jeszcze tam jeden kolega. To się obraziliśmy. I później coraz mniej godzin mi dawali i zaczęło się mnie to nie opłacać. Ja więcej traciłem czasu na dojazd na Białołękę niż dostawałem za te godziny, które tam… W grudniu 1995 roku podziękowałem panu dyrektorowi. Był bardzo niezadowolony. Ale powiedziałem, mam dosyć. I się na tym zakończyło.
I teraz się zaczyna, bo to w międzyczasie, będę musiał skorzystać ze ściągawki, w międzyczasie powstało IPN. Ta Komisja do Ścigania Zbrodni Przeciw Narodowi Polskiemu, to wszystko weszło w skład IPN-u. 
I 19 marca 2001 roku kieruję wniosek do IPN-u o kwerendę w sprawie moich akt. 5 marca 2004 roku, tak długo trwała kwerenda, otrzymuję zaświadczenie nr 336/04, że otrzymałem status osoby pokrzywdzonej. Następnie musiałem to w jakiś sposób usankcjonować jeszcze. 7 stycznia 2005 roku kieruję pismo, wówczas był prezesem profesor Kieres, kieruję pismo do prezesa IPN-u o potwierdzenie moich uprawnień kombatanckich. 13 lipca 2005 decyzją prezesa IPN-u otrzymuję potwierdzenie, że mam uprawnienia do otrzymania statusu kombatanta, działającego politycznie w związku z walką o suwerenność i niepodległość Polski. 28 kwietnia 2005 roku decyzją Kierownika [Urzędu] do Spraw Kombatantów i Osób Represjonowanych przyznano mi uprawnienia kombatanckie. Dam do Karty na piśmie te rzeczy, bo tu wiele rzeczy w rozmowie pominąłem, bo się to wszystko miesza. 
Chcę jeszcze nawrócić do tego, że po otrzymaniu statusu pokrzywdzonego, otrzymałem jednocześnie zaświadczenie z archiwum, udostępniającego dokumentację IPN-u, że mogę się zgłosić i przejrzeć swoją dokumentację. Zdziwiony byłem, bo o tym wszystkim, co opowiedziałem, przeszedłem, dostarczono mi cztery takie grube teki, które niewiele zawierały. Dużo było potwierdzonych tych samych materiałów, to było ksero, tam niewiele było oryginałów. Z oryginałów to tylko było to moje zeznanie, jedno. Natomiast nie było w tej teczce ani moich odcisków palców, ani nie było tych moich zdjęć, które mnie zrobiono, jak mnie wsadzono do kryminału. Następnie całkowity był brak dokumentacji z tych materiałów operacyjnych inwigilacji. No więc mówię, coś nie w porządku. Zacząłem przeglądać i wreszcie patrzę ze zdziwieniem, że do tej teczki mojej organizacji dołączono teczkę mojego ojca. Przeglądam to wszystko, patrzę, okazało się, że ojciec się tłumaczył, ten pistolet. Tego nie powiedział, że był w AK, że był aresztowany. Tam nic takiego nie ma w tym, jak w UB, tylko, że pistolet to znalazł, jak był w wojsku, na ulicy. Nie wiem, czy ten ubek uwierzył w to, czy nie, ale to było zanotowane i oczywiście było to, że stawał przed Rejonowym Sądem Wojskowym, że otrzymywał karę sześciu lat więzienia. I nic więcej. I na ostatniej stronie, patrzę, taka jest kieszonka. Zajrzałem do tej kieszonki, co się okazuje? Wyciągnąłem kilka takich pisemek, w których pisało o mnie, że w 1957 i 1969 roku Ministerstwo Spraw Wewnętrznych występowało do [Centralnego] Biura Adresowego, żeby mój adres wynaleźli, bo się okazało, że ja im się zgubiłem. Akurat temu, który mnie obserwował, jakoś zniknąłem z oczu. O to wystąpili. Patrzę, następne, a tam oprócz mnie tylko występowało Ministerstwo Spraw Wewnętrznych o trzech moich dowódców, czyli o mojego dowódcę, o dowódcę sekcji szturmowej i o dowódcę sekcji sanitarnej. O nikogo więcej. 
Mało tego, oprócz tego, że znalazłem donos na mnie tego… właśnie, wracam teraz, tego Zenona Kazimierczaka, który się tak w 1948 roku popisywał, który w czterdziestym ósmym w grudniu doniósł na mnie, że Wagner jest bardzo wiernym katolikiem, no i tam inne jakieś takie, ale to niewiele, tylko strasznie to było ważne, że ja jestem takim wiernym katolikiem. I chrześcijanem. 
I później znalazłem też, bardzo mnie to zaskoczyło, pismo, skierowane przez jakąś tam jednostkę UB do Ministerstwa Spraw Wewnętrznych o opinię, że Eugeniusz Jankowski, z którym chodziłem do liceum ogólnokształcącego, wystąpił z podaniem, żeby go przyjęto na TW. To mnie strasznie zaszokowało. Z tym że chcę wrócić jeszcze do dawnych czasów. To było jak wróciłem ze Szczecina, nie mogłem nigdzie pracy dostać, zacząłem się po Warszawie kręcić. Kiedyś go spotkałem i on zaczął mnie namawiać, żeby do jego pracy przyjść. Jak się dowiedziałem, że pracuje w tym komunistycznym Głównym Urzędzie Pracy na Placu Unii Lubelskiej, mówię: O, bracie, to do takich rzeczy to ja nie przystąpię. I zerwałem z nim kontakt. Tak że się później przypadkowo kiedyś spotkałem tylko z nim, jak był cieciem w teatrzyku 

(04; 00:30:00)

dziecięcym na Pradze. Ja byłem z synem, pogadaliśmy jakoś tak niezobowiązująco. Powiedział mnie, że jego brat popełnił samobójstwo. I na tym się znajomość zakończyła. 
I jeszcze wrócę do pewnych spraw, jeszcze jak pracowałem, a to było w okresie jeszcze PRL-u. Występowałem w 1978 roku o paszport, bo wtedy ciężko było, trzeba było iść handlować, a były takie organizowane wycieczki niby krajoznawcze, a to były właściwie wycieczki handlowe. I taki PKS z Hożej też się ogłaszał to, że robi taką dwutygodniową wycieczkę do Turcji, do Stambułu, wycieczkę krajoznawczą. Wiadomo, jak taka wycieczka krajoznawcza wyglądała, ale na to trzeba było mieć paszport. Żona mnie strasznie piliła, żeby wystąpić o ten paszport. Ja się bałem, że nie otrzymam tego paszportu, ja wiedziałem, co jest. Ale, o dziwo, mimo że płaciłem alimenty, że takie na mnie były ten, paszport dostałem. I mało tego, gdy dostałem paszport, spojrzałem, ja występowałem tylko o Turcję, a dostałem paszport na wszystkie kraje świata. Przecież ja o to nie występowałem. Ale nic. Wyjechałem na tą krajoznawczo-handlową wycieczkę. Po dwóch tygodniach wróciłem, zgłaszam się do biura paszportowego, daję paszport, a pani w okienku mówi: Nie, nie, pan pójdzie tu do tego pokoju, bo tam taki pan czeka na pana. No dobrze. Jeżeli na mnie pan czeka, no to poszedłem z tym paszportem do pokoju. Siedzi taki gość za biurkiem, przed nim krzesło, ale nawet mnie nie poprosił, żebym usiadł, tylko wyciągnął łapę, ja mu ten paszport dałem. On otworzył paszport, przeczytał, kto mu daje ten paszport, popatrzył na mnie, na gębie się zmienił jakoś, coś tam w zębach przemielił i nawet cham nie raczył mnie powiedzieć, już nie mówię, że usiąść czy „pan jest wolny”, tylko pokazał mnie palcem drzwi i: Won! Zostawiłem i poszedłem. Nie wiem, nie wyciągam wniosków, wnioski nasuwają się same, ale, jak mówię, ja nie wyciągam wniosków.
I chciałem jeszcze jedną rzecz powiedzieć. Ja właściwie… Tu też daję te pisma, też szczegółowo opisuję swoje… ale to już moje prywatno-polityczne sprawy, związane właściwie z moim katolicyzmem. Ale chcę o jednej rzeczy powiedzieć. Pod koniec lat osiemdziesiątych, jak mówię, mieszkałem na ulicy Pereca 13/19. Tam z drugiej strony był sklep WSS-u. Poszedłem kiedyś do WSS-u, wracam do domu z powrotem i w pewnym momencie coś, jakaś siła wewnętrzna, naprawdę nieopanowana siła wewnętrzna kazała mnie się zatrzymać. To było na szczycie tego mojego bloku, w którym mieszkam. I ta siła mnie w pewnym momencie odpuściła, zrobiłem krok czy dwa i pod moje nogi padła szyba. Gdybym nie zatrzymał się na ten ułamek sekundy, to ta szyba ucięłaby mnie głowę, jak gilotyną. Ja nie wiem, czy to było, ktoś na mnie polował, czy to był przypadek, tego nie wyciągam. Ale jak tutaj przedstawiam, wiele zawdzięczam opatrzności bożej, to też była opatrzność boża. Chyba ten boży anioł stróż mnie przytrzymał, żeby nie tego i żebym pozostał.
No i to właściwie wszystko. Jestem członkiem w tej chwili Związku Kombatantów Polskich w Kraju, Zarząd Główny w Legionowie. Jestem tam sekretarzem tego związku. Znaczy się tam się udzielam. Jednocześnie co pewien czas jeżdżę z tym swoim prezesem do Światowej Federacji Polskich Kombatantów, która się mieści w kościele na Kamionku. Tam prezesem jest generał Heda „Szary”. Ten kapitan Mandykowski, prezes tego związku, jest tam zastępcą m.in. generała. I co pewien czas tam bierzemy udział. W tej chwili biedak general Heda miał wylew krwi do mózgu, właściwie to już taka roślina cały czas, nie poznaje ludzi. Ale się zbieramy tam, rozmawiamy. W każdym razie jestem silnie związany z tym nurtem takim patriotycznym. Ja nie mówię, jak nas nazywają oszołomy, nazywają nas nacjonaliści, szowiniści… Nie. My jesteśmy w rozumieniu takim przedwojennym, my jesteśmy patriotami. I bardzo się cieszę, bo my jednak odchodzimy, już jesteśmy starzy. Ja jestem z tych kombatantów jednym z najmłodszych, który działał w okresie stalinowskim. To, że młodzi ludzie, młodzi Polacy interesują się historią, której im szkoła nie dała. Że naprawdę my, Polacy, jesteśmy jakoś związani silnie wewnętrznie, że mimo różnych burz nie dajemy się tym naszym wrogom. 
AK: Wróćmy jeszcze do organizacji „Skorpiony”. Jakby Pan mógł troszkę więcej o niej opowiedzieć. Co to była za organizacja? Jak to wyglądało?
JAW: No właśnie, no właśnie… Jeżeli chodzi o organizację „Skorpiony”. Głównym naszym dowódcą był porucznik Wojska Polskiego, podkreślam, on zawsze unikał słowa „ludowego”. On był oficerem Wojska Polskiego. To świadczy, że nie wszyscy sprostytuowali się oficerowie, bo inaczej nie mogę tego nazwać. Byli rzeczywiście oficerowie, prawdziwi Polacy. Byli jedni, którzy poszli na współpracę z drugim wrogiem Polski, z bolszewikiem, byli tacy, którzy siedzieli cicho dla chleba i byli tacy, którzy protestowali, którzy chcieli w jakiś sposób dać, że my jesteśmy Polakami, my chcemy suwerenności i niezawisłości. I właśnie nasz jeden z tych dowódców był właśnie tym porucznikiem.
Organizacja „Skorpiony” właściwie to powstała w dwóch kierunkach. Pierwszy, trudno to zrozumieć, ale to w tych latach czterdziestych to wówczas myśmy jeszcze nie wiedzieli, że Polska jest całkowicie sprzedana komunistom. Były pogłoski, że nastąpi III wojna światowa. My mieliśmy być tym młodym narybkiem, że jeżeli wybuchnie ta wojna, powstanie będzie na tyłach wroga, mieliśmy być żołnierzami. Zresztą nasza przysięga, ja nie wiem, czy ktoś inny składał przysięgę wojskową. To była przysięga wojskowa i od tej chwili uważam się za żołnierza Rzeczypospolitej Polskiej. Ja przysięgałem Bogu na krucyfiks. 
A drugi to było uświadomienie niektórym, szczególnie młodym ludziom, co to jest komuna. Ponieważ ja to w jakiś sposób przechodziłem, to prawdopodobnie zostałem wyznaczony do sekcji informacji. No niestety, szykowaliśmy się, ale okres był bardzo krótki. Nie wiem, kiedy powstała Wojskowa Organizacja Niepodległości „Skorpiony”. Ja wstąpiłem w grudniu 1948 roku. Niewiele mogłem zrobić, poza uświadamianiem młodych ludzi, poza roznoszeniem bibuły. Mogę się teraz w tej chwili tutaj przyznać, czego oczywiście, co składałem do IPN-u, w zeznaniu nie podałem. Dostałem rozkaz,

(04; 00:40:00) 

nie nazywam poleceniem to, tylko rozkaz opisanie sytuacji posterunku milicji w Kobyłce i opisanie siedziby UB w Wołominie, która się znajdowała wówczas u zbiegu ulicy Długiej i Kościuszki. Jeżeli chodzi o posterunek Kobyłki, to ja to podałem enigmatycznie. Tam było wielu milicjantów znajomych z Kobyłki. Ja wiedziałem, co się może stać. W tej chwili mówię, ja działałem może… nie za bardzo dokładnie wykonałem rozkaz przełożonego, ale… dowódcy, co ja mówię „przełożonego”, dowódcy, ale podałem… ale tak jakoś ostrzegłem. Natomiast jeżeli chodzi o siedzibę UB w Wołominie, rzeczywiście dokładnie to opisałem. Opisałem dokładnie zabezpieczenia, jak jest zabezpieczone. To wszystko przekazałem ustnie swojemu temu dowódcy. Nie wiem, czy to się dostało w ręce UB? Nie wiem. I to składam w tej chwili do Karty. Tego nie podałem w swoim zeznaniu, które składałem do Biura Prawnego Instytutu Pamięci Narodowej. To właściwie tyle mógłbym powiedzieć na ten temat.
AK: A może coś odnośnie struktury organizacji. Czy mógłby powiedzieć Pan, jakie były sekcje?
JAW: Tak. Były trzy sekcje. Jedna sekcja to była sekcja szturmowa, która miała za zadanie zdobywanie broni, a więc to była po prostu… Po to było potrzebne to moje rozeznanie wroga. Druga sekcja to była sekcja sanitarna, do której należały wszystkie dziewczęta, koleżanki z gimnazjum. No i sekcja informacyjna, do której należałem ja, była jedna… ja nazwisk już nie pamiętam po tylu latach, nawet zapomniałem pseudonimy. Mnie mój dowódca nadał pseudonim „Czarny”. Następnie ta, która sporządzała bibułę, miała na imię Jadwiga, ona była spoza gimnazjum cukierniczego, miała pseudonim „Jaga”. Nazwisk, to ważne było, nazwisk dowódców nie pamiętam, ale i po tylu latach zapomniałem też ich pseudonimy. 
Jak czytałem w materiałach naszej organizacji w IPN-ie, oczywiście to było na modłę bezpieki napisane, że podobno oni pisali to w ten sposób, że bandyci napadli na jakiegoś milicjanta i odebrali mu broń. Ale życia mu nie odebrali, tylko broń. To było napisane. I następnie, podobno, tego nie wiem, bo ja to tylko przeczytałem, że napadli na jakiś sklep WSS-ów we Włochach pod Warszawą, że tam zabrali pieniądze. Tam takie różne zeznania były kasjerki i ekspedientek. Tego nie wiem, bo ja tam wszystko dopiero wyczytałem. Nie wiem, czy był ten napad, czy nie. 
Wracam jeszcze do broni. Oczywiście nie wiedziałem, że ojciec posiada broń jeszcze z czasów AK, bo na pewno bym nie omieszkał i tą broń bym dostarczył organizacji. Miałem tylko ten mieczyk oficera Wehrmachtu, to miałem u siebie w domu, którego właśnie nie było później, okazało się, że nie ma. Nie wiem, czy któryś się połakomił z ubeków i nie wpisał, czy może to przekazał gdzie indziej… O jedną rzecz podejrzewam. Bo głównym celem, taką główną inwigilacją to mnie obejmowała informacja wojskowa, która później w swoich tych przepoczwarzeniach, a więc WSW, a później poszło w Wojskowa Informacja WSI, to oni chyba gromadzili te papiery, stąd może i moich papierów w IPN-ie nie było. Bo, jak mówię, mało wartościowe były, natomiast te, które były główne, to nie było. Się zastanawiam nad jedną rzeczą: ja się uważam za normalnego, szarego Polaka, no patriotę. Ale to nie predestynowało mnie do tego, żeby mnie pozbawiać życia. Dwukrotnie mu to motywowałem, że to było z góry zaplanowane. Nie wiem, czy to polecenie wynikło z bezpieki wojskowej, czy to było ad hoc, ktoś z bezpieki cywilnej chciał mnie zlikwidować i żebym opuścił ten padół ziemski. Nie udało się. Tak, jak piszę, przeciw sile Boga Ojca nawet tacy oprawcy z bezpieki są bezsilni, bo to, co Bóg Ojciec wyznaczył, to musi się stać.
AK: Wracając jeszcze do samej organizacji „Skorpiony”. Czy mógłby Pan powiedzieć o tych sekcjach, jak one były liczne? I ewentualnie, jak wyglądały kontakty pomiędzy poszczególnymi członkami?
JAW: Kontaktów nie było. To była pełna tajemnica, konspiracja. Ja miałem kontakty ze swoimi tylko z sekcji informacyjnej. Natomiast każda sekcja miała gdzie indziej zebrania. Nawet, to właśnie wyczytałem, na jedno z zebrań się nie zgłosiłem, bo byłem chory, miałem grypę. I to odnotowano tam w tym, że się nie zgłosiłem. 
Jaka była organizacja, to powiedziałem. Natomiast ilościowo: było około dwudziestu pięciu osób. Większość była z gimnazjum cukierniczego. Było kilku kolegów spoza, z innych szkół warszawskich. Ta Jaga znów z kolei gdzieś pracowała, ja nie wiem w jakiej szkole, w tej chwili nie pamiętam. Natomiast tych trzech dowódców też nie wiem, czym się zajmowali, co robili. 
Jeszcze wracając do tego pierwszego z organizacji. Gdy czytałem te papierki, które Ministerstwo Spraw Wewnętrznych wysłało o poszukiwanie nas na terenie Polski i które było nas… To tylko jedynie ja byłem tam i tych trzech. Z tym że tam było właśnie powiedziane, że jeden z tych trzech dowódców, tylko nie wiem który, już nie pamiętam nazwiska, bo tam nazwiskami było wymienione, ale ja nie pamiętam, podobno nie żył, ale czy go też tak zlikwidowano, jak próbowano mnie zlikwidować, czy zmarł śmiercią naturalną, czy miał jakiś wypadek niezwiązany z naszą organizacją, tego nie wiem. Tam z resztą nie było podane. Ale to właściwie wszystko.
AK: Jeszcze mam pytanie odnośnie samej tej bibuły, którą Pan kolportował. Jakie to były tytuły, jak ona wyglądała, czy ona była tworzona wewnątrz organizacji, czy była dostarczana z zewnątrz?
JAW: Była wewnątrz organizacji. Być może, że dostarczana była z zewnątrz. To było pisane, Jaga pisała, na maszynie u siebie tam w biurze. Ona była narzeczoną jednego z tych dowódców organizacji, jednego z dowódców sekcji. Była pisana na maszynie. Treść: treść wiadomo, to była treść antykomunistyczna i antysowiecka. Wyraźnie było pisane tam o tym, że Polacy byli mordowani, że byli oficerowie polscy zamordowani w Katyniu, że wywożono Polaków, na terenach zajętych przez Sowiety byli wywożeni na Syberię, że tu mordowano w więzieniu, byli przetrzymywani w więzieniu Ministerstwa Bezpieczeństwa na ulicy Koszykowej oraz w więzieniu na ulicy Rakowieckiej, że skrytobójczo mordowano na wzór sowiecki strzałem w głowę, że wielu Polaków zostało 

(04; 00:50:00)

pokrzywdzonych, bo zostało inwalidami. 
Muszę powiedzieć, że właściwie ja częściowo jestem inwalidą. Raz, że na prawe ucho mam dziewięćdziesiąt procent utraty słuchu, wtedy co mnie uderzył w czasie przesłuchania, coś mnie pękło w uchu wewnętrznym. Byłem u lekarza i laryngolog stwierdził, że mam pęknięte ucho, spękania i zrosty w uchu środkowym. A następnie zrobiono ze mnie kalekę… wątroba. Jeszcze jak byłem młody, to mi się wątroba odradzała. Teraz na stare lata mam ograniczone, muszę się pilnować, jeżeli czegoś w posiłku nadużyję, to cierpię, choruję całymi dniami, a nieraz i tygodniami. Tak że przeszło to tyle lat, ja nie mogę się domagać niczego. Jestem poszkodowany, ale wielu ode mnie jeszcze bardziej poszkodowanych. Tak że nie wywyższam się, nie pokazuję, że... Ja jestem zwykłym… Tak, jak było w czasie okupacji, młodzi ludzie, jeszcze młodsi ode mnie, jak ja w szedłem w organizację, byli w Szarych Szeregach, byli w powstaniu, tak samo właściwie przedłużenie tych Szarych Szeregów było po wojnie, to było w tym… Nie wiem tego dokładnie, ale ja przypuszczam, bo to jak mówię była konspira, więc przypuszczam, że myśmy byli takim oddziałem młodzieżowym WiN, stowarzyszenia Wolność i Niepodległość. Tam w skład oddziału WiN-u wchodziły i oddziały AK, które przeszły i nie podały się, nie złożyły broni, były oddziały NSZ-u, no i były tworzone później oddziały, jako zaplecze, młodzi ludzie… To normalne jest w Polsce, to było właśnie w czasie okupacji niemieckiej, że młodzi ludzie, bo młodzi ludzie patrzą tylko to, co jest, nie kombinują, „co ja z tego będę miał”. Mają jeden cel. I tacy myśmy byli. Młodzi ludzie wówczas w latach stalinowskich.
AK: Wracając jeszcze do tej samej bibuły: proszę nam powiedzieć, jak wyglądał kolportaż tej bibuły, przez kogo ona była rozdawana.
JAW: Więc ja to właściwie głównie rozdawałem, bo ja byłem jak najbardziej w tym zorientowany w tej komunie. A być może, że jeszcze inni rozdawali, tego nie wiem. Po prostu dostawałem to i między swoich kolegów, nie tylko… bo z gimnazjum to wiadomo, zresztą za bardzo myśmy się w gimnazjum nie okazywali, ale inni koledzy, uczniowie, inni, którzy tam pracowali, rodzice, po prostu dawałem po cichutku do przeczytania. Mówię: Jak przeczytasz, to przekaz innemu. A więcej nawet niżeli sama bibuła, to więcej chyba przekazu dawałem jako sam. Znałem te rzeczy z autopsji, to przekazywałem ustnie. Tak jak powiedziałem na początku, to jak szedłem z Dworca Wileńskiego do gimnazjum, to nie tylko byli koledzy z gimnazjum, ale większość była z innych gimnazjów, gdzie każdy jechał do szkoły, te rzeczy przekazywałem. Wierzono mi, bo wiedzieli, że ja w czasie okupacji byłem na tych terenach zajętych przez Sowietów. Później wiedzieli, że ojciec, bo ja wcale nie kryłem tego, że ojca komunista polski chciał w łóżku zastrzelić, że ojciec był w więzieniu. Oni mnie, no po prostu koledzy mnie wierzyli. 
Starsi, no muszę powiedzieć, starsi trochę się bali słuchać tego. Bali się. Ja wcale się nie dziwię. Człowiek młody jest bezkompromisowy, natomiast starzy boją się, zabezpieczają się. I tak mniej więcej to wyglądało.
AK: Dobrze, dziękuję bardzo za rozmowę.
</section>
</article>